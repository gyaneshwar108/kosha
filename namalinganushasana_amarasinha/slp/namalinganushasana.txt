;METADATA
;title{nAmaliNgAnuSAsanam}
;author{amarasiMha}
;bookFullName{nAmaliNgAnuSAsanaM nAma amarakozaH}
;bookSeriesDetails{Digital data from http://sanskrit.uohyd.ac.in/scl/}
;editor{}
;editorQualifications{}
;publisher{http://sanskrit.uohyd.ac.in/scl/}
;pressDetails{}
;publicationYear{}
;dataEntryBy{}
;dataEntryEmail{}
;proofReadBy{}
;proofReaderEmail{}
;annotatedBy{}
;annotatorEmail{}
;version{0.1.0}
;projectDetails{This project is aimed at creating a database and related software tools to access Indian koshas, both online and offline.}
;projectWebPage{http://github.com/sanskrit-kosha/kosha}
;emailTo{drdhaval2785@gmail.com}
;description{}
;shortCode{AMAR}
;funding{}
;licence{GNU GPL v3.0}
;credits{1. Prof. Amba Kulkarni and http://sanskrit.uohyd.ac.in/scl/ for providing us the data. 2. Dr. Shivja S. Nair for preparing this wonderful database for her Ph.D. thesis. 3. Mr. Ajit Krishnan for providing some corrections in data.}
;dataFormatDetails{See https://github.com/sanskrit-kosha/kosha/blob/master/docs/annotation_thoughts.md for details.}
;editorialChanges{}
;nymic{mixed}
;pagenum{false}
;linenum{false}
;chapterArrangements{kanda holds varga.}
;newVerseNumbersAtChangeOf{varga}
;newLineNumbersAtChangeOf{never}
;version0.0.1{07 March 2020}
;version0.0.2{08 March 2020}
;version0.0.3{08 March 2020}
;version0.0.4{08 March 2020}
;version0.1.0{08 March 2020}
;version0.2.0{}
;version0.2.1{}
;version0.2.2{}
;version0.3.0{}
;version0.3.1{}
;version0.3.2{}
;version0.3.3{}
;version0.3.4{}
;version0.3.5{}
;version0.3.6{}
;version1.0.0{}
;CONTENT
;c{.. SrIH ..}
;c{nAmaliNgAnuSAsanaM nAma amarakozaH .}
;k{praTamaM kARqam}
;c{praTamaM kARqam .}
;c{maNgalAcaraRam .}
yasya jYAnadayAsinDoragADasyAnaGA guRAH .
sevyatAmakzayo DIrAH sa Sriye cAmftAya ca .. 1 ..
;c{prastAvanA .}
;c{cikIrzitapratijYA .}
samAhftyAnyatantrARi saMkziptEH pratisaMskftEH .
saMpUrRamucyate vargErnAmaliNgAnuSAsanam .. 2 ..
;c{pariBAzA .}
prAyaSo rUpaBedena sAhacaryAcca kutracit .
strIpuMnapuMsakaM jYeyaM tadviSezaviDeH kvacit .. 3 ..
BedAKyAnAya na dvandvo nEkaSezo na saNkaraH .
kfto'tra BinnaliNgAnAmanuktAnAM kramAdfte .. 4 ..
triliNgyAM trizviti padaM miTune tu dvayoriti .
nizidDaliNgaM SezArTaM tvantATAdi na pUrvaBAk .. 5 ..
svargavargaH .
;v{svargavargaH}
;c{aTa svargavargaH .}
svaravyayaM svarganAkatridivatridaSAlayAH .
suraloko dyodivO dve striyAM klIbe trivizwapam .. 6 ..
amarA nirjarA devAstridaSA vibuDAH surAH .
suparvARaH sumanasastridiveSA divOkasaH .. 7 ..
AditeyA divizado leKA aditinandanAH .
AdityA fBavo'svapnA amartyA amftAnDasaH .. 8 ..
barhirmuKAH kratuBujo gIrvARA dAnavArayaH .
vfndArakA dEvatAni puMsi vA devatAH striyAm .. 9 ..
AdityaviSvavasavastuzitA BAsvarAnilAH .
mAhArAjikasADyASca rudrASca gaRadevatAH .. 10 ..
vidyADarApsaroyakzarakzoganDarvakinnarAH .
piSAco guhyakaH sidDo BUto'mI devayonayaH .. 11 ..
asurA dEtyadEteyadanujendrAridAnavAH .
SukraSizyA ditisutAH pUrvadevAH suradvizaH .. 12 ..
sarvajYaH sugato budDo DarmarAjastaTAgataH .
samantaBadro BagavAn mArajillokajijjinaH .. 13 ..
zaqaBijYo daSabalo'dvayavAdI vinAyakaH .
munIndraH SrIGanaH SAstA muniH SAkyamunistu yaH .. 14 ..
sa SAkyasiMhaH sarvArTasidDaH SOdDodaniSca saH .
gOtamaScArkabanDuSca mAyAdevIsutaSca saH .. 15 ..
brahmAtmaBUH surajyezWaH paramezWI pitAmahaH .
hiraRyagarBo lokeSaH svayamBUScaturAnanaH .. 16 ..
DAtAbjayonirdruhiRo viriYciH kamalAsanaH .
srazwA prajApatirveDA viDAtA viSvasfqviDiH .
nABijanmARqajaH pUrvo niDanaH kamalodBavaH .
sadAnando rajomUrtiH satyako haMsavAhanaH .. 17 ..
vizRurnArAyaRaH kfzRo vEkuRWo vizwaraSravAH .
dAmodaro hfzIkeSaH keSavo mADavaH svaBUH .. 18 ..
dEtyAriH puRqarIkAkzo govindo garuqaDvajaH .
pItAmbaro'cyutaH SArNgI vizvakseno janArdanaH .. 19 ..
upendra indrAvarajaScakrapARiScaturBujaH .
padmanABo maDuripurvAsudevastrivikramaH .. 20 ..
devakInandanaH SOriH SrIpatiH puruzottamaH .
vanamAlI baliDvaMsI kaMsArAtiraDokzajaH .. 21 ..
viSvamBaraH kEwaBajidviDuH SrIvatsalAYCanaH .
purARapuruzo yajYapuruzo narakAntakaH .
jalaSAyI viSvarUpo mukundo muramardanaH .
vasudevo'sya janakaH sa evAnakadunduBiH .. 22 ..
balaBadraH pralambaGno baladevo'cyutAgrajaH .
revatIramaRo rAmaH kAmapAlo halAyuDaH .. 23 ..
nIlAmbaro rOhiReyastAlANko musalI halI .
saNkarzaRaH sIrapARiH kAlindIBedano balaH .. 24 ..
madano manmaTo mAraH pradyumno mInaketanaH .
kandarpo darpako'naNgaH kAmaH paYcaSaraH smaraH .. 25 ..
SambarArirmanasijaH kusumezurananyajaH .
puzpaDanvA ratipatirmakaraDvaja AtmaBUH .
aravindamaSokaM ca cUtaM ca navamallikA .
nIlotpalaM ca paYcEte paYcabARasya sAyakAH .
unmAdanastApanaSca SozaRaH stamBanastaTA .
saMmohanaSca kAmasya paYca bARAH prakIrtitAH .. 26 ..
brahmasUrviSvaketuH syAdanirudDa uzApatiH .
lakzmIH padmAlayA padmA kamalA SrIrharipriyA .
indirA lokamAtA mA kzIrodatanayA ramA .
BArgavI lokajananI kzIrasAgarakanyakA .. 27 ..
SaNKo lakzmIpateH pAYcajanyaScakraM sudarSanam .
kOmodakI gadA Kaqgo nandakaH kOstuBo maRiH .
cApaH SArNgaM murArestu SrIvatso lAYCanaM smftam .
aSvASca SEbyasugrIvameGapuzpabalAhakAH .
sAraTirdAruko mantrI hyudDavaScAnujo gadaH .. 28 ..
garutmAn garuqastArkzyo vEnateyaH KageSvaraH .
nAgAntako vizRuraTaH suparRaH pannagASanaH .. 29 ..
SamBurISaH paSupatiH SivaH SUlI maheSvaraH .
ISvaraH Sarva ISAnaH SaNkaraScandraSeKaraH .. 30 ..
BUteSaH KaRqaparaSurgirISo giriSo mfqaH .
mftyuYjayaH kfttivAsAH pinAkI pramaTADipaH .. 31 ..
ugraH kapardI SrIkaRWaH SitikaRWaH kapAlaBft .
vAmadevo mahAdevo virUpAkzastrilocanaH .. 32 ..
kfSAnuretAH sarvajYo DUrjawirnIlalohitaH .
haraH smaraharo BargastryambakastripurAntakaH .. 33 ..
gaNgADaro'nDakaripuH kratuDvaMsI vfzaDvajaH .
vyomakeSo Bavo BImaH sTARU rudra umApatiH .
ahirbuDnyo'zwamUrtiSca gajAriSca mahAnawaH .. 34 ..
kapardo'sya jawAjUwaH pinAko'jagavaM DanuH .
pramaTAH syuH pArizadA brAhmItyAdyAstu mAtaraH .
brAhmI mAheSvarI cEva kOmArI vEzRavI taTA .
vArIhI ca taTendrARI cAmuRqA saptamAtaraH .. 35 ..
viBUtirBUtirESvaryamaRimAdikamazwaDA .
aRimA mahimA cEva garimA laGimA taTA .
prAptiH prAkAmyamISitvaM vaSitvaM cAzwa sidDayaH .
umA kAtyAyanI gOrI kAlI hEmavatISvarI .. 36 ..
SivA BavAnI rudrARI SarvARI sarvamaNgalA .
aparRA pArvatI durgA mfqAnI caRqikAmbikA .
AryA dAkzAyaRI cEva girijA menakAtmajA .
karmamowI tu cAmuRqA carmamuRqA tu carcikA .. 37 ..
vinAyako viGnarAjadvEmAturagaRADipAH .
apyekadantaherambalambodaragajAnanAH .. 38 ..
kArtikeyo mahAsenaH SarajanmA zaqAnanaH .
pArvatInandanaH skandaH senAnIragniBUrguhaH .. 39 ..
bAhuleyastArakajidviSAKaH SiKivAhanaH .
zARmAturaH SaktiDaraH kumAraH krOYcadAraRaH .
SfNgI BfNgI riwistuRqI nandiko nandikeSvaraH .. 40 ..
indro marutvAn maGavA biqOjAH pAkaSAsanaH .
vfdDaSravAH sunAsIraH puruhUtaH purandaraH .. 41 ..
jizRurleKarzaBaH SakraH SatamanyurdivaspatiH .
sutrAmA gotraBidvajrI vAsavo vftrahA vfzA .. 42 ..
vAstozpatiH surapatirbalArAtiH SacIpatiH .
jamBaBedI harihayaH svArARnamucisUdanaH .. 43 ..
saMkrandano duScyavanasturAzARmeGavAhanaH .
AKaRqalaH sahasrAkza fBukzAstasya tu priyA .. 44 ..
pulomajA SacIndrARI nagarI tvamarAvatI .
haya uccEHSravAH sUto mAtalirnandanaM vanam .. 45 ..
syAt prAsAdo vEjayanto jayantaH pAkaSAsaniH .
ErAvato'BramAtaNgErAvaRABramuvallaBAH .. 46 ..
hrAdinI vajramastrI syAt kuliSaM BiduraM paviH .
SatakowiH svaruH Sambo damBoliraSanirdvayoH .. 47 ..
vyomayAnaM vimAno'strI nAradAdyAH surarzayaH .
syAtsuDarmA devasaBA pIyUzamamftaM suDA .. 48 ..
mandAkinI viyadgaNgA svarRadI suradIrGikA .
meruH sumerurhemAdrI ratnasAnuH surAlayaH .. 49 ..
paYcEte devataravo mandAraH pArijAtakaH .
santAnaH kalpavfkzaSca puMsi vA haricandanam .. 50 ..
sanatkumAro vEDAtraH svarvEdyAvaSvinIsutO .
nAsatyAvaSvinO dasrAvASvineyO ca tAvuBO .. 51 ..

striyAM bahuzvapsarasaH svarveSyA urvaSImuKAH .
GftAcI menakA ramBA urvaSI ca tilottamA .
sukeSImaYjuGozAdyAH kaTyante'psaraso buDEH .
hAhA hUhUScEvamAdyA ganDarvAstridivOkasAm .. 52 ..
agnirvESvAnaro vahnirvItihotro DanaYjayaH .
kfpIwayonirjvalano jAtavedAstanUnapAt .. 53 ..
barhiH SuzmA kfzRavartmA SocizkeSa uzarbuDaH .
ASrayASo bfhadBAnuH kfSAnuH pAvako'nalaH .. 54 ..
rohitASvo vAyusaKaH SiKAvAnASuSukzaRiH .
hiraRyaretA hutaBugdahano havyavAhanaH .. 55 ..
saptArcirdamunAH SukraScitraBAnurviBAvasuH .
SucirappittamOrvastu vAqavo vaqavAnalaH .. 56 ..
vahnerdvayorjvAlakIlAvarcirhetiH SiKA striyAm .
trizu sPuliNgo'gnikaRaH santApaH saYjvaraH samO .
ulkA syAnnirgatajvAlA BUtirBasitaBasmanI .
kzAro rakzA ca dAvastu davo vanahutASanaH .. 57 ..
DarmarAjaH pitfpatiH samavartI paretarAw .
kftAnto yamunABrAtA Samano yamarAqyamaH .. 58 ..
kAlo daRqaDaraH SrAdDadevo vEvasvato'ntakaH .
rAkzasaH kORapaH kravyAt kravyAdo'srapa ASaraH .. 59 ..
rAtriYcaro rAtricaraH karburo nikazAtmajaH .
yAtuDAnaH puRyajano nErfto yAturakzasI .. 60 ..
pracetA varuRaH pASI yAdasAMpatirappatiH .
SvasanaH sparSano vAyurmAtariSvA sadAgatiH .. 61 ..
pfzadaSvo ganDavaho ganDavAhAnilASugAH .
samIramArutamarujjagatprARasamIraRAH .. 62 ..
naBasvadvAtapavanapavamAnapraBaYjanAH .
prakampano mahAvAto JaYJAvAtaH savfzwikaH .
prARo'pAnaH samAnaScodAnavyAnO ca vAyavaH .
hfdi prARo gudo'pAnaH samAno nABimaRqale .
udAnaH kaRWadeSe syAdvyAnaH sarvaSarIragaH .
(annapraveSanaM mUtrAdyutsargo'nnavipAcanam .
BAzaRAdi nimezAdi tadvyApArAH kramAdamI) .. 63 ..
SarIrasTA ime raMhastarasI tu rayaH syadaH .
javo'Ta SIGraM tvaritaM laGu kzipramaraM drutam .. 64 ..
satvaraM capalaM tUrRamavilambitamASu ca .
satatAnAratASrAntasantatAviratAniSam .. 65 ..
nityAnavaratAjasramapyaTAtiSayo BaraH .
ativelaBfSAtyarTAtimAtrodgAQanirBaram .. 66 ..
tIvrEkAntanitAntAni gAQabAQadfQAni ca .
klIbe SIGrAdyasattve syAt trizvezAM sattvagAmi yat .. 67 ..
kuberastryambakasaKo yakzarAqguhyakeSvaraH .
manuzyaDarmA Danado rAjarAjo DanADipaH .. 68 ..
kinnareSo vESravaRaH pOlastyo naravAhanaH .
yakzEkapiNgElavilaSrIdapuRyajaneSvarAH .. 69 ..
asyodyAnaM cEtraraTaM putrastu nalakUbaraH .
kElAsaH sTAnamalakA pUrvimAnaM tu puzpakam .. 70 ..
syAt kinnaraH kimpuruzasturaNgavadano mayuH .
niDirnA SevaDirBedAH padmaSaNKAdayo niDeH .
mahApadmaSca padmaSca SaNKo makarakacCapO .
mukundakundanIlASca KarvaSca niDayo nava .. 71 ..
;c{iti svargavargaH}
;v{vyomavargaH}
;c{aTa vyomavargaH .}
dyodivO dve striyAmaBraM vyoma puzkaramambaram .
naBo'ntarikzaM gaganamanantaM suravartma Kam .
viyadvizRupadaM vA tu puMsyAkASavihAyasI .
vihAyaso'pi nAko'pi dyurapi syAttadavyayam .
tArApaTo'ntarikzaM ca meGADvA ca mahAbilam .
vihAyAH Sakune puMsi gagane punnapuMsakam .. 1 ..
;c{iti vyomavargaH}

;v{digvargaH}
;c{aTa digvargaH .}
diSastu kakuBaH kAzWA ASASca haritaSca tAH .
prAcyavAcIpratIcyastAH pUrvadakziRapaScimAH .. 1 ..
uttarA digudIcI syAddiSyaM tu trizu digBave .
avAgBavamavAcInamudIcInamudagBavam .
pratyagBavaM pratIcInaM prAcInaM prAgBavaM trizu .
indro vahniH pitfpatirnErfto varuRo marut .. 2 ..
kuberaH ISaH patayaH pUrvAdInAM diSAM kramAt .
raviH Sukro mahIsUnuH svarBAnurBAnujo viDuH .
buDo bfhaspatiSceti diSAM cEva taTA grahAH .
ErAvataH puRqarIko vAmanaH kumudo'YjanaH .. 3 ..
puzpadantaH sArvaBOmaH supratIkaSca diggajAH .
kariRyo'BramukapilApiNgalAnupamAH kramAt .. 4 ..
tAmrakarRI SuBradantI cANganA cAYjanAvatI .
klIbAvyayaM tvapadiSaM diSormaDye vidikstriyAm .. 5 ..
aByantaraM tvantarAlaM cakravAlaM tu maRqalam .
aBraM meGo vArivAhaH stanayitnurbalAhakaH .. 6 ..
DArADaro jalaDarastaqitvAnvArido'mbuBft .
GanajImUtamudirajalamugDUmayonayaH .. 7 ..
kAdambinI meGamAlA trizu meGaBave'Briyam .
stanitaM garjitaM meGanirGoze rasitAdi ca .. 8 ..
SampASatahradAhrAdinyErAvatyaH kzaRapraBA .
taqitsOdAmanI vidyuccaYcalA capalA api .. 9 ..
sPUrjaTurvajranirGozo meGajyotirirammadaH .
indrAyuDaM SakraDanustadeva fjurohitam .. 10 ..
vfzwirvarzaM tadviGAte'vagrAhAvagrahO samO .
DArAsampAta AsAraH SIkaro'mbukaRAH smftAH .. 11 ..
varzopalastu karakA meGacCanne'hni durdinam .
antarDA vyavaDA puMsi tvantarDirapavAraRam .. 12 ..
apiDAnatiroDAnapiDAnAcCAdanAni ca .
himAMSuScandramAScandra induH kumudabAnDavaH .. 13 ..
viDuH suDAMSuH SuBrAMSurozaDISo niSApatiH .
abjo jEvAtfkaH somo glOrmfgANkaH kalAniDiH .. 14 ..
dvijarAjaH SaSaDaro nakzatreSaH kzapAkaraH .
kalA tu zoqaSo BAgo bimbo'strI maRqalaM trizu .. 15 ..
BittaM SakalaKaRqe vA puMsyarDo'rDaM sameM'Sake .
candrikA kOmudI jyotsnA prasAdastu prasannatA .. 16 ..
kalaNkANkO lAYCanaM ca cihnaM lakzma ca lakzaRam .
suzamA paramA SoBA SoBA kAntirdyutiSCaviH .. 17 ..
avaSyAyastu nIhArastuzArastuhinaM himam .
prAleyaM mihikA cATa himAnI himasaMhatiH .. 18 ..
SItaM guRe tadvadarTAH suzImaH SiSiro jaqaH .
tuzAraH SItalaH SIto himaH saptAnyaliNgakAH .. 19 ..
Druva OttAnapAdiH syAdagastyaH kumBasamBavaH .
mEtrAvaruRirasyEva lopAmudrA saDarmiRI .. 20 ..
nakzatramfkzaM BaM tArA tArakApyuqu vA striyAm .
dAkzAyaRyo'SvinItyAdi tArA aSvayugaSvinI .. 21 ..
rADA viSAKA puzye tu siDyatizyO SravizWayA .
samA DanizWAH syuH prozWapadA BAdrapadA striyaH .. 22 ..
mfgaSIrzaM mfgaSirastasminnevAgrahAyaRI .
ilvalAstacCirodeSe tArakA nivasanti yAH .. 23 ..
bfhaspatiH surAcAryo gIzpatirDizaRo guruH .
jIva ANgiraso vAcaspatiScitraSiKaRqijaH .. 24 ..
Sukro dEtyaguruH kAvya uSanA BArgavaH kaviH .
aNgArakaH kujo BOmo lohitANgo mahIsutaH .. 25 ..
rOhiReyo buDaH sOmyaH samO sOriSanEScarO .
tamastu rAhuH svarBAnuH sEMhikeyo viDuntudaH .. 26 ..
saptarzayo marIcyatrimuKAScitraSiKaRqinaH .
rASInAmudayo lagnaM te tu mezavfzAdayaH .. 27 ..
sUrasUryAryamAdityadvAdaSAtmadivAkarAH .
BAskarAhaskarabraDnapraBAkaraviBAkarAH .. 28 ..
BAsvadvivasvatsaptASvaharidaSvozRaraSmayaH .
vikartanArkamArtaRqamihirAruRapUzaRaH .. 29 ..
dyumaRistaraRirmitraScitraBAnurvirocanaH .
viBAvasurgrahapatistvizAMpatiraharpatiH .. 30 ..
BAnurhaMsaH sahasrAMSustapanaH savitA raviH .
padmAkzastejasAMrASiSCAyAnATastamisrahA .
karmasAkzI jagaccakzurlokabanDustrayItanuH .
pradyotano dinamaRiH Kadyoto lokabAnDavaH .
ino Bago DAmaniDiScAMSumAlyabjinIpatiH .
mAWaraH piNgalo daRqaScaRqAMSoH pAripArSvakAH .. 31 ..
sUrasUto'ruRo'nUruH kASyapirgaruqAgrajaH .
parivezastu pariDirupasUryakamaRqale .. 32 ..
kiraRo'sramayUKAMSugaBastiGfRiraSmayaH .
BAnuH karo marIciH strIpuMsayordIDitiH striyAm .. 33 ..
syuH praBArugrucistviqBABASCavidyutidIptayaH .
rociH SociruBe klIbe prakASo dyota AtapaH .. 34 ..
kozRaM kavozRaM mandozRaM kaduzRaM trizu tadvati .
tigmaM tIkzRaM KaraM tadvanmfgatfzRA marIcikA .. 35 ..
;c{iti digvargaH}

;v{kAlavargaH}
;c{aTa kAlavargaH}
[kAlo]{m} [dizwo]{m}'[pyanehA]{m}pi [samayo]{m}'pyaTa / [pakzatiH]{f} .
[pratipa]{f}ddve ime strItve / tadAdyA[stiTayo]{mf} dvayoH / .. 1 ..
[Gasro]{m} [dinAhanI]{n} vA tu klIbe [divasa]{m}[vAsarO]{m} / .
[pratyUzo]{m}['harmuKaM]{n} [kalya]{n}[muzaH]{m}[pratyuzasI]{n} api .
[vyuzwaM]{n} [viBAtaM]{n} dve klIbe puMsi [gosarga]{m} izyate .. 2 ..
[praBAtaM]{n} ca / [dinAnte]{n} tu [sAyaM]{n} [sanDyA]{f} [pitfprasUH]{f} / .
[prAhRA]{m}[parAhRa]{m}[maDyAhnA]{m}[strisanDyama]{n}Ta / [SarvarI]{f} .. 3 ..
[niSA]{f} [niSITinI]{f} [rAtri]{f}[striyAmA]{f} [kzaRadA]{f} [kzapA]{f} .
[viBAvarItamasvinyO]{f} [rajanI]{f} [yAminI]{f} [tamI]{f} / .. 4 ..
[tamisrA]{f} tAmasI rAtri/[rjyOtsnI]{f} candrikayAnvitA / .
AgAmivartamAnAharyuktAyAM niSi [pakziRI]{f} / .. 5 ..
[gaRarAtraM]{n} niSA bahvyaH / [pradozo]{m} [rajanImuKam]{n} / .
[arDarAtra]{m}[niSITO]{m} dvO / dvO [yAma]{m}[praharO]{m} samO / .. 6 ..
sa parvasanDiH pratipatpaYcadaSyoryadantaram / .
pakzAntO paYcadaSyO dve / pOrRamAsI tu pUrRimA / .. 7 ..
kalAhIne sAnumatiH / pUrRe rAkA niSAkare / .
amAvAsyA tvamAvasyA darSaH sUryendusaNgamaH .. 8 ..
sA dfzwenduH sinIvAlI sA nazwendukalA kuhUH .
uparAgo graho rAhugraste tvindO ca pUzRi ca .. 9 ..
sopaplavoparaktO dvAvagnyutpAta upAhitaH .
ekayoktyA puzpavantO divAkaraniSAkarO .. 10 ..
azwAdaSa nimezAstu kAzWA triMSattu tAH kalA .
tAstu triMSatkzaRaste tu muhUrto dvAdaSAstriyAm .. 11 ..
te tu triMSadahorAtraH pakzaste daSapaYca ca .
pakzO pUrvAparO SuklakfzRO mAsastu tAvuBO .. 12 ..
dvO dvO mArgAdimAsO syAdftustErayanaM triBiH .
ayane dve gatirudagdakziRArkasya vatsaraH .. 13 ..
samarAtrindive kAle vizuvadvizuvaM ca tat .
puzpayuktA pOrRamAsI pOzI mAse tu yatra sA .
nAmnA sa pOzo mAGAdyAScEvamekAdaSApare .
mArgaSIrze sahA mArga AgrahAyaRikaSca saH .. 14 ..
pOze tEzasahasyO dvO tapA mAGe'Ta PAlgune .
syAttapasyaH PAlgunikaH syAccEtre cEtriko maDuH .. 15 ..
vESAKe mADavo rADo jyezWe SukraH Sucistvayam .
AzAQe SrAvaRe tu syAnnaBAH SrAvaRikaSca saH .. 16 ..
syurnaBasyaprOzWapadaBAdraBAdrapadAH samAH .
syAdASvina izo'pyASvayujo'pi syAttu kArtike .. 17 ..
bAhulorjO kArtikiko hemantaH SiSiro'striyAm .
vasante puzpasamayaH suraBirgrIzma UzmakaH .. 18 ..
nidAGa uzRopagama uzRa UzmAgamastapaH .
striyAM prAvfwstriyAM BUmni varzA aTa SaratstriyAm .. 19 ..
zaqamI ftavaH puMsi mArgAdInAM yugEH kramAt .
saMvatsaro vatsaro'bdo hAyano'strI SaratsamAH .. 20 ..
mAsena syAdahorAtraH pEtro varzeRa dEvataH .
dEve yugasahasre dve brAhmaH kalpO tu tO nfRAm .. 21 ..
manvantaraM tu divyAnAM yugAnAmekasaptatiH .
saMvartaH pralayaH kalpaH kzayaH kalpAnta ityapi .. 22 ..
astrI paNkaH pumAnpApmA pApaM kilbizakalmazam .
kaluzaM vfjinEno'GamaMho duritaduzkftam .. 23 ..
syAdDarmamastriyAM puRyaSreyasI sukftaM vfzaH .
mutprItiH pramado harzaH pramodAmodasammadAH .. 24 ..
syAdAnandaTurAnandaH SarmaSAtasuKAni ca .
SvaHSreyasaM SivaM BadraM kalyARaM maNgalaM SuBam .. 25 ..
BAvukaM BavikaM BavyaM kuSalaM kzemamastriyAm .
SastaM cATa trizu dravye pApaM puRyaM suKAdi ca .. 26 ..
matallikA macarcikA prakARqamudDatallajO .
praSastavAcakAnyamUnyayaH SuBAvaho viDiH .. 27 ..
dEvaM dizwaM BAgaDeyaM BAgyaM strI niyatirviDiH .
heturnA kAraRaM bIjaM nidAnaM tvAdikAraRam .. 28 ..
kzetrajYa AtmA puruzaH praDAnaM prakftiH striyAm .
viSezaH kAliko'vasTA guRAH sattvaM rajastamaH .. 29 ..
janurjananajanmAni janirutpattirudBavaH .
prARI tu cetano janmI jantujanyuSarIriRaH .. 30 ..
jAtirjAtaM ca sAmAnyaM vyaktistu pfTagAtmatA .
cittaM tu ceto hfdayaM svAntaM hfnmAnasaM manaH .. 31 ..
;c{iti kAlavargaH}

;v{DIvargaH}
;c{aTa DIvargaH .}
budDirmanIzA DizaRA DIH prajYA SemuzI matiH .
prekzopalabDiScitsaMvitpratipatjYapticetanA .. 1 ..
DIrDAraRAvatI meDA saNkalpaH karma mAnasam .
avaDAnaM samADAnaM praRiDAnaM taTEva ca .
cittABogo manaskAraScarcA saMKyA vicAraRA .
vimarSo BAvanA cEva vAsanA ca nigadyate .. 2 ..
aDyAhArastarka Uho vicikitsA tu saMSayaH .
sandehadvAparO cATa samO nirRayaniScayO .. 3 ..
miTyAdfzwirnAstikatA vyApAdo drohacintanam .
samO sidDAntarAdDAntO BrAntirmiTyAmatirBramaH .. 4 ..
saMvidAgUH pratijYAnaM niyamASrayasaMSravAH .
aNgIkArAByupagamapratiSravasamADayaH .. 5 ..
mokze DIrjYAnamanyatra vijYAnaM SilpaSAstrayoH .
muktiH kEvalyanirvARaSreyoniHSreyasAmftam .. 6 ..
mokzo'pavargo'TAjYAnamavidyAhaMmatiH striyAm .
rUpaM Sabdo ganDarasasparSASca vizayA amI .. 7 ..
gocarA indriyArTASca hfzIkaM vizayIndriyam .
karmendriyaM tu pAyvAdi manonetrAdi DIndriyam .. 8 ..
tuvarastu kazAyo'strI maDuro lavaRaH kawuH .
tikto'mlaSca rasAH puMsi tadvatsu zaqamI trizu .. 9 ..
vimardotTe parimalo ganDe janamanohare .
AmodaH so'tinirhArI vAcyaliNgatvamAguRAt .. 10 ..
samAkarzI tu nirhArI suraBirGrARatarpaRaH .
izwaganDaH suganDiH syAdAmodI muKavAsanaH .. 11 ..
pUtiganDistu durganDo visraM syAdAmaganDi yat .
SuklaSuBraSuciSvetaviSadaSyetapARqaraH .. 12 ..
avadAtaH sito gOro valakzo Davalo'rjunaH .
hariRaH pARquraH pARqurIzatpARqustu DUsaraH .. 13 ..
kfzRe nIlAsitaSyAmakAlaSyAmalamecakaH .
pIto gOro haridrABaH palASo harito harit .. 14 ..
lohito rohito raktaH SoRaH kokanadacCaviH .
avyaktarAgastvaruRaH Svetaraktastu pAwalaH .. 15 ..
SyAvaH syAtkapiSo DUmraDUmalO kfzRalohite .
kaqAraH kapilaH piNgapiSaNgO kadrupiNgalO .. 16 ..
citraM kirmIrakalmAzaSabalEtASca karbure .
guRe SuklAdayaH puMsi guRiliNgAstu tadvati .. 17 ..
;c{iti DIvargaH}

;v{SabdAdivargaH}
;c{aTa SabdAdivargaH .}
brAhmI tu BAratI BAzA gIrvAgvARI sarasvatI .
vyAhAra uktirlapitaM BAzitaM vacanaM vacaH .. 1 ..
apaBraMSo'paSabdaH syAcCAstre Sabdastu vAcakaH .
tiNsubantacayo vAkyaM kriyA vA kArakAnvitA .. 2 ..
SrutiH strI veda AmnAyastrayI Darmastu tadviDiH .
striyAmfksAmayajuzI iti vedAstrayastrayI .. 3 ..
SikzetyAdi SruteraNgamoNkAra praRavO samO .
itihAsaH purAvfttamudAttAdyAstrayaH svarAH .. 4 ..
AnvIkzikI daRqanItistarkavidyArTaSAstrayoH .
AKyAyikopalabDArTA purARaM paYcalakzaRam .. 5 ..
prabanDakalpanA kaTA pravahlikA prahelikA .
smftistu DarmasaMhitA samAhftistu saMgrahaH .. 6 ..
samasyA tu samAsArTA kiMvadantI janaSrutiH .
vArtA pravfttirvfttAnta udantaH syAdaTAhvayaH .. 7 ..
AKyAhve aBiDAnaM ca nAmaDeyaM ca nAma ca .
hUtikAraRAhvAnaM saMhUtirbahuBiH kftA .. 8 ..
vivAdo vyavahAraH syAdupanyAsastu vANmuKam .
upodDAta udAhAraH SapanaM SapaTaH pumAn .. 9 ..
praSno'nuyogaH pfcCA ca prativAkyottare same .
miTyABiyogo'ByAKyAnamaTa miTyABiSaMsanam .. 10 ..
aBiSApaH praRAdastu SabdaH syAdanurAgajaH .
yaSaH kIrtiH samajYA ca stavaH stotraM stutirnutiH .. 11 ..
AmreqitaM dvistriruktamuccErGuzwaM tu GozaRA .
kAkuH striyAM vikAro yaH SokaBItyAdiBirDvaneH .. 12 ..
avarRAkzepanirvAdaparIvAdApavAdavat .
upakroSo jugupsA ca kutsA nindA ca garhaRe .. 13 ..
pAruzyamativAdaH syAdBartsanaM tvapakAragIH .
yaH saninda upAlamBastatra syAtpariBAzaRam .. 14 ..
tatra tvAkzAraRA yaH syAdAkroSo mETunaM prati .
syAdABAzaRamAlApaH pralApo'narTakaM vacaH .. 15 ..
anulApo muhurBAzA vilApaH paridevanam .
vipralApo viroDoktiH saMlApo BAzaRaM miTaH .. 16 ..
supralApaH suvacanamapalApastu nihnavaH .
codyamAkzepABiyogO SApAkroSO durezaRA .
astrI cAwu cawu SlAGA premRA miTyA vikatTanam .
sandeSavAgvAcikaM syAdvAgBedAstu trizUttare .. 17 ..
ruSatI vAgakalyARI syAtkalyA tu SuBAtmikA .
atyarTamaDuraM sAntvaM saNgataM hfdayaNgamam .. 18 ..
nizWuraM paruzaM grAmyamaSlIlaM sUnftaM priye .
satye'Ta saNkulaklizwe parasparaparAhatam .. 19 ..
luptavarRapadaM grastaM nirastaM tvaritoditam .
ambUkftaM sanizwIvamabadDaM syAdanarTakam .. 20 ..
anakzaramavAcyaM syAdAhataM tu mfzArTakam .
solluRWanaM tu sotprAsaM maRitaM ratikUjitam .
SrAvyaM hfdyaM manohAri vispazwaM prakawoditam .
aTa mlizwamavispazwaM vitaTaM tvanftaM vacaH .. 21 ..
satyaM taTyamftaM samyagamUni trizu tadvati .
Sabde ninAdaninadaDvaniDvAnaravasvanAH .. 22 ..
svAnanirGozanirhrAdanAdanisvAnanisvanAH .
AravArAvasaMrAvavirAvA aTa marmaraH .. 23 ..
svanite vastraparRAnAM BUzaRAnAM tu SiYjitam .
nikvARo nikvaRaH kvARaH kvaRaH kvaRanamityapi .. 24 ..
vIRAyAH kvaRite prAdeH prakvARaprakvaRAdayaH .
kolAhalaH kalakalastiraScAM vASitaM rutam .
strI pratiSrutpratiDvAne gItaM gAnamime same .. 25 ..
;c{iti SabdAdivargaH}

;v{nAwyavargaH}
;c{aTa nAwyavargaH .}
nizAdarzaBagAnDArazaqjamaDyamaDEvatAH .
paYcamaScetyamI sapta tantrIkaRWotTitAH svarAH .. 1 ..
kAkalI tu kale sUkzme DvanO tu maDurAsPuwe .
kalo mandrastu gamBIre tAro'tyuccEstrayastrizu .. 2 ..
nfRAmurasi maDyasTo dvAviMSativiDo DvaniH .
sa mandraH kaRWamaDyasTastAraH Sirasi gIyate .
samanvitalayastvekatAlo vIRA tu vallakI .
vipaYcI sA tu tantrIBiH saptaBiH parivAdinI .. 3 ..
tataM vIRAdikaM vAdyamAnadDaM murajAdikam .
vaMSAdikaM tu suziraM kAMsyatAlAdikaM Ganam .. 4 ..
caturviDamidaM vAdyaM vAditrAtodyanAmakam .
mfdaNgA murajA BedAstvaNkyAliNgyorDvakAstrayaH .. 5 ..
syAdyaSaH pawaho QakkA BerI strI dunduBiH pumAn .
AnakaH pawaho'strI syAtkoRo vIRAdi vAdanam .. 6 ..
vIRAdaRqaH pravAlaH syAtkakuBastu prasevakaH .
kolambakastu kAyo'syA upanAho nibanDanam .. 7 ..
vAdyapraBedA qamarumaqquqiRqimaJarJarAH .
mardalaH paRavo'nye ca nartakIlAsike same .. 8 ..
vilambitaM drutaM maDyaM tattvamoGo GanaM kramAt .
tAlaH kAlakriyAmAnaM layaH sAmyamaTAstriyAm .. 9 ..
tARqavaM nawanaM nAwyaM lAsyaM nftyaM ca nartane .
tOryatrikaM nftyagItavAdyaM nAwyamidaM trayam .. 10 ..
BrakuMsaSca BrukuMsaSca BrUkuMsaSceti nartakaH .
strIvezaDArI puruzo nAwyoktO gaRikAjjukA .. 11 ..
BaginIpatirAvutto BAvo vidvAnaTAvukaH .
janako yuvarAjastu kumAro BartfdArakaH .. 12 ..
rAjA BawwArako devastatsutA BartfdArikA .
devI kftABizekAyAmitarAsu tu BawwinI .. 13 ..
abrahmaRyamavaDyoktO rAjaSyAlastu rAzwriyaH .
ambA mAtATa bAlA syAdvAsUrAryastu mArizaH .. 14 ..
attikA BaginI jyezWA nizWAnirvahaRe same .
haRqe haYje halAhvAne nIcAM cewIM saKIM prati .. 15 ..
aNgahAro'Ngavikzepo vyaYjakABinayO samO .
nirvftte tvaNgasattvAByAM dve trizvANgikasAttvike .. 16 ..
SfNgAravIrakaruRAdButahAsyaBayAnakAH .
bIBatsarOdrO ca rasAH SfNgAraH SucirujjvalaH .. 17 ..
utsAhavarDano vIraH kAruRyaM karuRA GfRA .
kfpA dayAnukampA syAdanukroSo'pyaTo hasaH .. 18 ..
hAso hAsyaM ca bIBatsaM vikftaM trizvidaM dvayam .
vismayo'dButamAScaryaM citramapyaTa BEravam .. 19 ..
dAruRaM BIzaRaM BIzmaM GoraM BImaM BayAnakam .
BayaNkaraM pratiBayaM rOdraM tUgramamI trizu .. 20 ..
caturdaSa darastrAso BItirBIH sADvasaM Bayam .
vikAro mAnaso BAvo'nuBAvo BAvaboDakaH .. 21 ..
garvo'BimAno'haNkAro mAnaScittasamunnatiH .
darpo'valoko'vazwamBaScittodrekaH smayo madaH .
anAdaraH pariBavaH parIBAvastiraskriyA .. 22 ..
rIQAvamAnanAvajYAvahelanamasUrkzaRam .
mandAkzaM hrIstrapA vrIqA lajjA sApatrapAnyataH .. 23 ..
kzAntistitikzABiDyA tu parasya vizaye spfhA .
akzAntirIrzyAsUyA tu dozAropo guRezvapi .. 24 ..
vEraM viroDo vidvezo manyuSokO tu SukstriyAm .
paScAttApo'nutApaSca vipratIsAra ityapi .. 25 ..
kopakroDAmarzarozapratiGA ruwkruDO striyO .
SucO tu carite SIlamunmAdaScittaviBramaH .. 26 ..
premA nA priyatA hArdaM premasneho'Ta dohadam .
icCA kANkzA spfhehA tfqvAYCA lipsA manoraTaH .. 27 ..
kAmo'BilAzastarzaSca so'tyarTaM lAlasA dvayoH .
upADirnA DarmacintA puMsyADirmAnasI vyaTA .. 28 ..
syAccintA smftirADyAnamutkaRWotkalike same .
utsAho'DyavasAyaH syAtsa vIryamatiSaktiBAk .. 29 ..
kapawo'strI vyAjadamBopaDayaSCadmakEtave .
kusftirnikftiH SAWyaM pramAdo'navaDAnatA .. 30 ..
kOtUhalaM kOtukaM ca kutukaM ca kutUhalam .
strIRAM vilAsabibbokaviBramA lalitaM taTA .. 31 ..
helA lIletyamI hAvAH kriyAH SfNgAraBAvajAH .
dravakeliparIhAsAH krIqA lIlA ca narma ca .. 32 ..
vyAjo'padeSo lakzyaM ca krIqA KelA ca kUrdanam .
Garmo nidAGaH svedaH syAtpralayo nazwacezwatA .. 33 ..
avahitTAkAraguptiH samO saMvegasaMBramO .
syAdAcCuritakaM hAsaH sotprAsaH sa manAksmitam .. 34 ..
maDyamaH syAdvihasitaM romAYco romaharzaRam .
kranditaM ruditaM kruzwaM jfmBastu trizu jfmBaRam .. 35 ..
vipralamBo visaMvAdo riNgaRaM sKalanaM same .
syAnnidrA SayanaM svApaH svapnaH saMveSa ityapi .. 36 ..
tandrI pramIlA BrakuwirBrukuwirBrUkuwiH striyAm .
adfzwiH syAdasOmye'kzRi saMsidDiprakftI tvime .. 37 ..
svarUpaM ca svaBAvaSca nisargaScATa vepaTuH .
kampo'Ta kzaRa udDarzo maha udDava utsavaH .. 38 ..
;c{iti nAwyavargaH}

;v{pAtAlaBogivargaH}
;c{aTa pAtAlaBogivargaH}
aDoBunapAtAlaM balisadma rasAtalam .
nAgaloko'Ta kuharaM SuziraM vivaraM bilam .. 1 ..
CidraM nirvyaTanaM rokaM ranDraM SvaBraM vapA SuziH .
gartAvawO Buvi SvaBre saranDre suziraM trizu .. 2 ..
anDakAro'striyAM DvAntaM tamisraM timiraM tamaH .
DvAnte gAQe'nDatamasaM kzIRo'nDatamasaM tamaH .. 3 ..
vizvaksaMtamasaM nAgAH kAdraveyAstadISvarAH .
Sezo'nanto vAsukistu sarparAjo'Ta gonase .. 4 ..
tilitsaH syAdajagare SayurvAhasa ityuBO .
alagardo jalavyAlaH samO rAjilaquRquBO .. 5 ..
mAluDAno mAtulAhirnirmukto muktakaYcukaH .
sarpaH pfdAkurBujago BujaNgo'hirBujaNgamaH .. 6 ..
ASIvizo vizaDaraScakrI vyAlaH sarIsfpaH .
kuRqalI gUQapAccakzuHSravAH kAkodaraH PaRI .. 7 ..
darvIkaro dIrGapfzWo dandaSUko bileSayaH .
uragaH pannago BogI jihmagaH pavanASanaH .. 8 ..
lelihAno dvirasano gokarRaH kaYcukI taTA .
kumBInasaH PaRaDaro harirBogaDarastaTA .
aheH SarIraM BogaH syAdASIrapyahidaMzwrikA .
trizvAheyaM vizAsTyAdi sPawAyAM tu PaRA dvayoH .
samO kaYcukanirmokO kzveqastu garalaM vizam .. 9 ..
puMsi klIbe ca kAkolakAlakUwahalAhalAH .
sOrAzwrikaH SOklikeyo brahmaputraH pradIpanaH .. 10 ..
dArado vatsanABaSca vizaBedA amI nava .
vizavEdyo jANguliko vyAlagrAhyahituRqikaH .. 11 ..
;c{iti pAtAlaBogivargaH}

;v{narakavargaH}
;c{aTa narakavargaH}
syAnnArakastu narako nirayo durgatiH striyAm .
tadBedAstapanAvIcimahArOravarOravAH .. 1 ..
saNGAtaH kAlasUtraM cetyAdyAH sattvAstu nArakAH .
pretA vEtaraRI sinDuH syAdalakzmIstu nirftiH .. 2 ..
vizwirAjUH kAraRA tu yAtanA tIvravedanA .
pIqA bADA vyaTA duHKamAmanasyaM prasUtijam .
syAtkazwaM kfcCramABIlaM trizvezAM BedyagAmi yat .. 3 ..
;c{iti narakavargaH}

;v{vArivargaH}
;c{aTa vArivargaH}
samudro'bDirakUpAraH pArAvAraH saritpatiH .
udanvAnudaDiH sinDuH sarasvAnsAgaro'rRavaH .. 1 ..
ratnAkaro jalaniDiryAdaHpatirapAmpatiH .
tasya praBedAH kzIrodo lavaRodastaTApare .. 2 ..
ApaH strI BUmni vArvAri salilaM kamalaM jalam .
payaH kIlAlamamftaM jIvanaM BuvanaM vanam .. 3 ..
kabanDamudakaM pATaH puzkaraM sarvatomuKam .
amBo'rRastoyapAnIyanIrakzIrAmbuSambaram .. 4 ..
meGapuzpaM Ganarasastrizu dve Apyamammayam .
BaNgastaraNga UrmirvA striyAM vIciraTormizu .. 5 ..
mahatsUllolakallolO syAdAvarto'mBasAM BramaH .
pfzanti bindupfzatAH pumAMso vipruzaH striyAm .. 6 ..
cakrARi puwaBedAH syurBramASca jalanirgamAH .
kUlaM roDaSca tIraM ca pratIraM ca tawaM trizu .. 7 ..
pArAvAre parArvAcI tIre pAtraM tadantaram .
dvIpo'striyAmantarIpaM yadantarvAriRastawam .. 8 ..
toyotTitaM tatpulinaM sEkataM sikatAmayam .
nizadvarastu jambAlaH paNko'strI SAdakardamO .. 9 ..
jalocCvAsAH parIvAhAH kUpakAstu vidArakAH .
nAvyaM triliNgaM nOtArye striyAM nOstaraRistariH .. 10 ..
uqupaM tu plavaH kolaH sroto'mbusaraRaM svataH .
AtarastarapaRyaM syAddroRI kAzWAmbuvAhinI .. 11 ..
sAMyAtrikaH potavaRikkarRaDArastu nAvikaH .
niyAmakAH potavAhAH kUpako guRavfkzakaH .. 12 ..
nOkAdaRqaH kzepaRI syAdaritraM kenipAtakaH .
aBriH strI kAzWakuddAlaH sekapAtraM tu secanam .. 13 ..
klIbe'rDanAvaM nAvo'rDe'tItanOke'tinu trizu .
trizvAgADAtprasanno'cCaH kaluzo'nacCa AvilaH .. 14 ..
nimnaM gaBIraM gamBIramuttAnaM tadviparyaye .
agADamatalasparSe kEvarte dASaDIvarO .. 15 ..
AnAyaH puMsi jAlaM syAcCaRasUtraM pavitrakam .
matsyADAnI kuveRI syAdbaqiSaM matsyaveDanam .. 16 ..
pfTuromA Jazo matsyo mIno vEsAriRo'RqajaH .
visAraH SakulI cATa gaqakaH SakulArBakaH .. 17 ..
sahasradaMzwraH pAWIna ulUpI SiSukaH samO .
nalamInaScilicimaH prozWI tu SaParIdvayoH .. 18 ..
kzudrARqamatsyasaNGAtaH potADAnamaTo JazAH .
rohito madguraH SAlo rAjIvaH SakulastimiH .. 19 ..
timiNgalAdayaScATa yAdAMsi jalajantavaH .
tadBedAH SiSumArodraSaNkavo makarAdayaH .. 20 ..
syAtkulIraH karkawakaH kUrme kamaWakacCapO .
grAho'vahAro nakrastu kumBIro'Ta mahIlatA .. 21 ..
gaRqUpadaH kiYculako nihAkA goDikA same .
raktapA tu jalOkAyAM striyAM BUmni jalOkasaH .. 22 ..
muktAsPowaH striyAM SuktiH SaNKaH syAtkamburastriyO .
kzudraSaNKAH SaNKanaKAH SambUkA jalaSuktayaH .. 23 ..
Beke maRqUkavarzABUSAlUraplavadardurAH .
SilI gaRqUpadI BekI varzABvI kamaWI quliH .. 24 ..
madgurasya priyA SfNgI durnAmA dIrGakoSikA .
jalASayo jalADArastatrAgADajalo hradaH .. 25 ..
AhAvastu nipAnaM syAdupakUpajalASaye .
puMsyevAnDuH prahiH kUpa udapAnaM tu puMsi vA .. 26 ..
nemistrikAsya vInAho muKabanDanamasya yat .
puzkariRyAM tu KAtaM syAdaKAtaM devaKAtakam .. 27 ..
padmAkarastaqAgo'strI kAsAraH sarasI saraH .
veSantaH palvalaM cAlpasaro vApI tu dIrGikA .. 28 ..
KeyaM tu pariKADArastvamBasAM yatra DAraRam .
syAdAlavAlamAvAlamAvApo'Ta nadI sarit .. 29 ..
taraNgiRI SEvalinI tawinI hrAdinI DunI .
srotasvatI dvIpavatI sravantI nimnagApagA .. 30 ..
kUlaNkazA nirJariRI roDovakrA sarasvatI .
gaNgA vizRupadI jahnutanayA suranimnagA .
BAgIraTI tripaTagA trisrotA BIzmasUrapi .. 31 ..
kAlindI sUryatanayA yamunA SamanasvasA .
revA tu narmadA somodBavA mekalakanyakA .. 32 ..
karatoyA sadAnIrA bAhudA sEtavAhinI .
Satadrustu SutudriH syAdvipASA tu vipAwstriyAm .. 33 ..
SoRo hiraRyavAhaH syAtkulyAlpA kftrimA sarit .
SarAvatI vetravatI candraBAgA sarasvatI .. 34 ..
kAverI sarito'nyASca samBedaH sinDusaNgamaH .
dvayoH praRAlI payasaH padavyAM trizu tUttarO .. 35 ..
devikAyAM sarayvAM ca Bave dAvikasAravO .
sOganDikaM tu kalhAraM hallakaM raktasaMDyakam .. 36 ..
syAdutpalaM kuvalayamaTa nIlAmbujanma ca .
indIvaraM ca nIle'sminsite kumudakErave .. 37 ..
SAlUkamezAM kandaH syAdvAriparRI tu kumBikA .
jalanIlI tu SevAlaM SEvalo'Ta kumudvatI .. 38 ..
kumudinyAM nalinyAM tu bisinIpadminImuKAH .
vA puMsi padmaM nalinamaravindaM mahotpalam .. 39 ..

sahasrapatraM kamalaM SatapatraM kuSeSayam .
paNkeruhaM tAmarasaM sArasaM sarasIruham .. 40 ..
bisaprasUnarAjIvapuzkarAmBoruhARi ca .
puRqarIkaM sitAmBojamaTa raktasaroruhe .. 41 ..
raktotpalaM kokanadaM nAlA nAlamaTAstriyAm .
mfRAlaM bisamabjAdikadambe zaRqamastriyAm .. 42 ..
karahAwaH SiPAkandaH kiYjalkaH kesaro'striyAm .
saMvartikA navadalaM bIjakoSo varAwakaH .. 43 ..
;c{iti vArivargaH}

;c{kARqasamAptiH .}
uktaM svarvyomadikkAlaDISabdAdi sanAwyakam .
pAtAlaBogi narakaM vAri cEzAM ca saNgatam .. 44 ..
ityamarasiMhakftO nAmaliNgAnuSAsane .
svarAdikARqaH praTamaH sANga eva samarTitaH .. 45 ..
;c{amarakoSe dvitIyaM BUmyAdikARqam .}

;k{dvitIyaM kARqam}
kARqa -2
;c{vargaBedAH .}
vargAH pfTvIpurakzmABfdvanOzaDimfgAdiBiH .
nfbrahmakzatraviwSUdrEH sANgopANgErihoditAH .. 1 ..

;v{BUmivargaH}
BUrBUmiracalAnantA rasA viSvamBarA sTirA .
DarA DaritrI DaraRiH kzoRirjyA kASyapI kzitiH .. 2 ..
sarvaMsahA vasumatI vasuDorvI vasunDarA .
gotrA kuH pfTivI pfTvI kzmAvanirmedinI mahI .. 3 ..
vipulA gahvarI DAtrI gOrilA kumBinI kzamA .
BUtaDAtrI ratnagarBA jagatI sAgarAmbarA .
mfnmfttikA praSastA tu mftsA mftsnA ca mfttikA .
urvarA sarvasasyAQyA syAdUzaH kzAramfttikA .. 4 ..
UzavAnUzaro dvAvapyanyaliNgO sTalaM sTalI .
samAnO maruDanvAnO dve KilAprahate same .. 5 ..
trizvaTo jagatI loko vizwapaM BuvanaM jagat .
loko'yaM BArataM varzaM SarAvatyAstu yo'vaDeH .. 6 ..
deSaH prAgdakziRaH prAcya udIcyaH paScimottaraH .
pratyanto mlecCadeSaH syAnmaDyaddeSastu maDyamaH .. 7 ..
AryAvartaH puRyaBUmirmaDyaM vinDyahimAlayoH .
nIvfjjanapado deSavizayO tUpavartanam .. 8 ..
trizvAgozWAnnaqaprAye naqvAnnaqvala ityapi .
kumudvAnkumudaprAye vetasvAnbahuvetase .. 9 ..
SAdvalaH SAdaharite sajambAle tu paNkilaH .
jalaprAyamanUpaM syAtpuMsi kacCastaTAviDaH .. 10 ..
strI SarkarA SarkarilaH SArkaraH SarkarAvati .
deSa evAdimAvevavamunneyAH sikatAvati .. 11 ..
deSo nadyambuvfzwyambusaMpannavrIhipAlitaH .
syAnnadImAtfko devamAtfkaSca yaTAkramam .. 12 ..
surAjYi deSe rAjanvAnsyAttato'nyatra rAjavAn .
gozWaM gosTAnakaM tattu gOzWInaM BUtapUrvakam .. 13 ..
paryantaBUH parisaraH seturAlO striyAM pumAn .
vAmalUraSca nAkuSca valmIkaM punnapuMsakam .. 14 ..
ayanamvartma mArgADvapanTAnaH padavI sftiH .
saraRiH padDatiH padyA vartanyekapadIti ca .. 15 ..
atipanTAH supanTASca satpaTaScArcite'Dvani .
vyaDvo duraDvo vipaTaH kadaDvA kApaTaH samAH .. 16 ..
apanTAstvapaTaM tulye SfNgAwakacatuzpaTe .
prAntaraM dUraSUnyo'DvA kAntAraM vartma durgamam .. 17 ..
gavyUtiH strI kroSayugaM nalvaH kizkucatuHSatam .
GaRwApaTaH saMsaraRaM tatpurasyopanizkaram .. 18 ..
dyAvApfTivyO rodasyO dyAvABUmI ca rodasI .
divaspfTivyO gaYjA tu rumA syAllavaRAkaraH .. 19 ..
;c{iti BUmivargaH}

;v{puravargaH}
;c{aTa puravargaH}
pUH strI purInagaryO vA pattanaM puwaBedanam .
sTAnIyaM nigamo'nyattu yanmUlanagarAtpuram .. 1 ..
tacCAKAnagaraM veSo veSyAjanasamASrayaH .
ApaRastu nizadyAyAM vipaRiH paRyavITikA .. 2 ..
raTyA pratolI viSiKA syAccayo vapramastriyAm .
prAkAro varaRaH sAlaH prAcInaM prAntato vftiH .. 3 ..
BittiH strI kuqyameqUkaM yadantarnyastakIkasam .
gfhaM gehodavasitaM veSma sadma niketanam .. 4 ..
niSAntavastyasadanaM BavanAgAramandiram .
gfhAH puMsi ca BUmnyeva nikAyyanilayAlayAH .. 5 ..
vAsaH kuwI dvayoH SAlA saBA saYjavanaM tvidam .
catuHSAlaM munInAM tu parRaSAlowajo'striyAm .. 6 ..
cEtyamAyatanaM tulye vAjiSAlA tu mandurA .
AveSanaM SilpiSAlA prapA pAnIyaSAlikA .. 7 ..
maWaSCAtrAdinilayo gaYjA tu madirAgfham .
garBAgAraM vAsagfhamarizwaM sUtikAgfham .
kuwwimo'strI nibadDA BUScandraSAlA Sirogfham .. 8 ..
vAtAyanaM gavAkzo'Ta maRqapo'strI janASrayaH .
harmyAdi DaninAM vAsaH prAsAdo devaBUBujAm .. 9 ..
sODo'strI rAjasadanamupakAryopakArikA .
svastikaH sarvatoBadro nandyAvartAdayo'pi ca .. 10 ..
vicCandakaH praBedA hi BavantISvarasadmanAm .
stryagAraM BUBujAmantaHpuraM syAdavaroDanam .. 11 ..
SudDAntaScAvaroDaSca syAdawwaH kzOmamastriyAm .
praGARapraGaRAlindA bahirdvAraprakozWake .. 12 ..
gfhAvagrahaRI dehalyaNgaRaM catvarAjire .
aDastAddAruRiSilA nAsA dArUpari sTitam .. 13 ..
pracCannamantardvAraM syAtpakzadvAraM tu pakzakam .
valIkanIDre pawalaprAnte'Ta pawalaM CadiH .. 14 ..
gopAnasI tu valaBI CAdane vakradAruRi .
kapotapAlikAyAM tu viwaNkaM punnapuMsakam .. 15 ..
strI dvArdvAraM pratIhAraH syAdvitardistu vedikA .
toraRo'strI bahirdvArampuradvAraM tu gopuram .. 16 ..
kUwaM pUrdvAri yadDastinaKastasminnaTa trizu .
kapAwamararaM tulye tadvizkamBo'rgalaM na nA .. 17 ..
ArohaRaM syAtsopAnaM niSreRistvaDirohiRI .
saMmArjanI SoDanI syAtsaNkaro'vakarastaTA .. 18 ..
kzipte muKaM niHsaraRaM saMniveSo nikarzaRam .
samO saMvasaTagrAmO veSmaBUrvAsturastriyAm .. 19 ..
grAmAntamupaSalyaM syAtsImasIme striyAmuBe .
Goza ABIrapallI syAtpakkaRaH SabarAlayaH .. 20 ..
;c{iti puravargaH}

;v{SElavargaH}
;c{aTa SElavargaH}
mahIDre SiKarikzmABfdahAryaDaraparvatAH .
adrigotragirigrAvAcalaSElaSiloccayAH .. 1 ..
lokAlokaScakravAlastrikUwastrikakutsamO .
astastu caramakzmABfdudayaH pUrvaparvataH .. 2 ..
himavAnnizaDo vinDyo mAlyavAnpAriyAtrikaH .
ganDamAdanamanye ca hemakUwAdayo nagAH .. 3 ..
pAzARaprastaragrAvopalASmAnaH SilA dfzat .
kUwo'strI SiKaraM SfNgaM prapAtastvatawo BfguH .. 4 ..
kawako'strI nitambo'dreH snuH prasTaH sAnurastriyAm .
utsaH prasravaRaM vAripravAho nirJaro JaraH .. 5 ..
darI tu kandaro vA strI devaKAtabile guhA .
gahvaraM gaRqaSElAstu cyutAH sTUlopalA gireH .. 6 ..
dantakAstu bahistiryakpradeSAnnirgatA gireH .
KaniH striyAmAkaraH syAtpAdAH pratyantaparvatAH .
upatyakAdrerAsannA BUmirUrDvamaDityakA .. 7 ..
DAturmanaHSilAdyadrergErikaM tu viSezataH .
nikuYjakuYjO vA klIbe latAdipihitodare .. 8 ..
;c{iti SElavargaH}

;v{vanOzaDivargaH}
;c{aTa vanOzaDivargaH}
awavyaraRyaM vipinaM gahanaM kAnanaM vanam .
mahAraRyamaraRyAnI gfhArAmAstu nizkuwAH .. 1 ..
ArAmaH syAdupavanaM kftrimaM vanameva yat .
amAtyagaRikAgehopavane vfkzavAwikA .. 2 ..
pumAnAkrIqa udyAnaM rAjYaH sADAraRaM vanam .
syAdetadeva pramadavanamantaHpurocitam .. 3 ..
vITyAlirAvaliH paNktiH SreRI leKAstu rAjayaH .
vanyA vanasamUhe syAdaNkuro'BinavodBidi .. 4 ..
vfkzo mahIruhaH SAKI viwapI pAdapastaruH .
anokahaH kuwaH SAlaH palASI drudrumAgamAH .. 5 ..
vAnaspatyaH PalEH puzpAttErapuzpAdvanaspatiH .
ozaDyaH PalapAkAntAH syuravanDyaH PalegrahiH .. 6 ..
vanDyo'Palo'vakeSI ca PalavAnPalinaH PalI .
praPullotPullasaMPullavyAkoSavikacasPuwAH .. 7 ..
PullaScEte vikasite syuravanDyAdayastrizu .
sTARurvA nA DruvaH SaNkurhrasvaSAKASiPaH kzupaH .. 8 ..
aprakARqe stambagulmO vallI tu vratatirlatA .
latA pratAninI vIrudgulminyulapa ityapi .. 9 ..
nagAdyAroha ucCrAya utseDaScocCrayaSca saH .
astrI prakARqaH skanDaH syAnmUlAcCAKAvaDistaroH .. 10 ..
same SAKAlate skanDaSAKASAle SiPAjawe .
SAKASiPAvarohaH syAnmUlAccAgraM gatA latA .. 11 ..
SirograM SiKaraM vA nA mUlaM buDno'NGrinAmakaH .
sAro majjA nari tvakstrI valkaM valkalamastriyAm .. 12 ..
kAzWaM dArvinDanaM tveDa iDmameDaH samitstriyAm .
nizkuhaH kowaraM vA nA vallarirmaYjariH striyO .. 13 ..
patraM palASaM CadanaM dalaM parRaM CadaH pumAn .
pallavo'strI kisalayaM vistAro viwapo'striyAm .. 14 ..
vfkzAdInAM PalaM sasyaM vfntaM prasavabanDanam .
Ame Pale SalAwuH syAcCuzke vAnamuBe trizu .. 15 ..
kzArako jAlakaM klIbe kalikA korakaH pumAn .
syAdgucCakastu stabakaH kuNmalo mukulo'striyAm .. 16 ..
striyaH sumanasaH puzpaM prasUnaM kusumaM sumam .
makarandaH puzparasaH parAgaH sumanorajaH .. 17 ..
dvihInaM prasave sarvaM harItakyAdayaH striyAm .
ASvatTavERavaplAkzanEyagroDENgudamPale .. 18 ..
bArhataM ca Pale jambvA jambUH strI jambu jAmbavam .
puzpe jAtIpraBftayaH svaliNgAH vrIhayaH Pale .. 19 ..
vidAryAdyAstu mUle'pi puzpe klIbe'pi pAwalA .
boDidrumaScaladalaH pippalaH kuYjarASanaH .. 20 ..
aSvatTe'Ta kapitTe syurdaDitTagrAhimanmaTAH .
tasmindaDiPalaH puzpaPaladantaSaWAvapi .. 21 ..
udumbaro jantuPalo yajYANgo hemadugDakaH .
kovidAre camarikaH kuddAlo yugapatrakaH .. 22 ..
saptaparRo viSAlatvakSArado vizamacCadaH .
AragvaDe rAjavfkzaSampAkacaturaNgulAH .. 23 ..
ArevatavyADiGAtakftamAlasuvarRakAH .
syurjambIre dantaSaWajamBajamBIrajamBalAH .. 24 ..
varuRo varaRaH setustiktaSAkaH kumArakaH .
punnAge puruzastuNgaH kesaro devavallaBaH .. 25 ..
pAriBadre nimbatarurmandAraH pArijAtakaH .
tiniSe syandano nemI raTadruratimuktakaH .. 26 ..
vaYjulaScitrakfccATa dvO pItanakapItanO .
AmrAtake maDUke tu guqapuzpamaDudrumO .. 27 ..
vAnaprasTamaDuzWIlO jalaje'tra maDUlakaH .
pIlO guqaPalaH sraMsI tasmiMstu girisamBave .. 28 ..
akzowakandarAlO dvAvaNkowe tu nikocakaH .
palASe kiMSukaH parRo vAtapoto'Ta vetase .. 29 ..
raTABrapuzpaviduraSItavAnIravaYjulAH .
dvO parivyADavidulO nAdeyI cAmbuvetase .. 30 ..
SoBAYjane SigrutIkzRaganDakAkzIvamocakAH .
rakto'sO maDuSigruH syAdarizwaH PenilaH samO .. 31 ..
bilve SARqilyaSElUzO mAlUraSrIPalAvapi .
plakzo jawI parkawI syAnnyagroDo bahupAdvawaH .. 32 ..
gAlavaH SAbaro loDrastirIwastilvamArjanO .
AmraScUto rasAlo'sO sahakAro'tisOraBaH .. 33 ..
kumBolUKalakaM klIbe kOSiko gugguluH puraH .
SeluH SlezmAtakaH SIta uddAlo bahuvArakaH .. 34 ..
rAjAdanaM priyAlaH syAtsannakadrurDanuHpawaH .
gamBArI sarvatoBadrA kASmarI maDuparRikA .. 35 ..
SrIparRI BadraparRI ca kASmaryaScApyaTa dvayoH .
karkanDUrbadarI koliH kolaM kuvalaPenile .. 36 ..
sOvIraM badaraM GoRwApyaTa syAtsvAdukaRwakaH .
vikaNkataH sruvAvfkzo granTilo vyAGrapAdapi .. 37 ..
ErAvato nAgaraNgo nAdeyI BUmijambukA .
tindukaH sPUrjakaH kAlaskanDaSca SitisArake .. 38 ..
kAkenduH kulakaH kAkatindukaH kAkapIluke .
golIQo JAwalo GaRwApAwalirmokzamuzkakO .. 39 ..
tilakaH kzurakaH SrImAnsamO piculaJAvukO .
SrIparRikA kumudikA kumBI kEwaryakawPalO .. 40 ..
kramukaH pawwikAKyaH syAtpawwI lAkzAprasAdanaH .
tUdastu yUpaH kramuko brahmaRyo brahmadAru ca .. 41 ..
tUlaM ca nIpapriyakakadambAstu halipriyaH .
vIravfkzo'ruzkaro'gnimuKI BallAtakI trizu .. 42 ..
gardaBARqe kandarAlakapItanasupArSvakAH .
plakzaSca tintiqI ciYcAmlikATo pItasArake .. 43 ..
sarjakAsanabanDUkapuzpapriyakajIvakAH .
sAle tu sarjakArSyASvakarRakAH sasyasamvaraH .. 44 ..
nadIsarjo vIratarurindradruH kakuBo'rjunaH .
rAjAdanaH PalADyakzaH kzIrikAyAmaTa dvayoH .. 45 ..
iNgudI tApasatarurBUrje carmimfdutvacO .
picCilA pUraRI mocA sTirAyuH SAlmalirdvayoH .. 46 ..
picCA tu SAlmalIvezwe rocanaH kUwaSAlmaliH .
cirabilvo naktamAlaH karajaSca karaYjake .. 47 ..
prakIryaH pUtikarajaH pUtikaH kalimArakaH .
karaYjaBedAH zaqgranTo markawyaNgAravallarI .. 48 ..
rohI rohitakaH plIhaSatrurdAqimapuzpakaH .
gAyatrI bAlatanayaH Kadiro dantaDAvanaH .. 49 ..
arimedo viwKadire kadaraH Kadire site .
somavalko'pyaTa vyAGrapucCaganDarvahastakO .. 50 ..
eraRqa urubUkaSca rucakaScitrakaSca saH .
caYcuH paYcANgulo maRqavarDamAnavyaqambakAH .. 51 ..
alpA SamI SamIraH syAcCamIsaktuPalA SivA .
piRqItako marubakaH SvasanaH karahAwakaH .. 52 ..
SalyaSca madane SakrapAdapaH pAriBadrakaH .
BadradAru drukilimaM pItadAru ca dAru ca .. 53 ..
pUtikAzWaM ca sapta syurdevadAruRyaTa dvayoH .
pAwaliH pAwalA moGA kAcasTAlI PaleruhA .. 54 ..
kfzRavfntA kuberAkzI SyAmA tu mahilAhvayA .
latA govandanI gundrA priyaNguH PalinI PalI .. 55 ..
vizvaksenA ganDaPalI kAramBA priyakaSca sA .
maRqUkaparRapatrorRanawakawvaNgawuRwukAH .. 56 ..
syonAkaSukanAsarkzadIrGavfntakuwannawAH .
SoRakaScAralO tizyaPalA tvAmalakI trizu .. 57 ..
amftA ca vayasTA ca triliNgastu biBItakaH .. 58 ..
nAkzastuzaH karzaPalo BUtAvAsaH kalidrumaH .
aBayA tvavyaTA paTyA kAyasTA pUtanAmftA .. 59 ..
harItakI hEmavatI cetakI SreyasI SivA .
pItadruH saralaH pUtikAzWaM cATa drumotpalaH .. 60 ..
karRikAraH parivyADo lakuco likuco qahuH .
panasaH kaRwakiPalo niculo hijjalo'mbujaH .. 61 ..
kAkodumbarikA PalgurmalayUrjaGanePalA .
arizwaH sarvatoBadrahiNguniryAsamAlakAH .. 62 ..
picumandaSca nimbe'Ta picCilAguruSiMSapA .
kapilA BasmagarBA sA SirIzastu kapItanaH .
BaRqilo'pyaTa cAmpeyaScampako hemapuzpakaH .. 63 ..
etasya kalikA ganDaPalI syAdaTa kesare .
bakulo vaYjulo'Soke samO karakadAqimO .. 64 ..
cAmpeyaH kesaro nAgakesaraH kAYcanAhvayaH .
jayA jayantI tarkArI nAdeyI vEjayantikA .. 65 ..
SrIparRamagnimanTaH syAtkarRikA gaRikArikA .
jayo'Ta kuwajaH Sakro vatsako girimallikA .. 66 ..
etasyEva kaliNgendrayavaBadrayavaM Pale .
kfzRapAkaPalAvignasuzeRAH karamardake .. 67 ..
kAlaskanDastamAlaH syAttApicCo'pyaTa sinduke .
sinduvArendrasurasO nirguRqIndrARiketyapi .. 68 ..
veRI KarA garI devatAqo jImUta ityapi .
SrIhastinI tu BUruRqI tfRaSUnyaM tu mallikA .. 69 ..
BUpadI SItaBIruSca sEvAsPowA vanodBavA .
SePAlikA tu suvahA nirguRqI nIlikA ca sA .. 70 ..
sitAsO SvetasurasA BUtaveSyaTa mAgaDI .
gaRikA yUTikAmbazWA sA pItA hemapuzpikA .. 71 ..
atimuktaH puRqrakaH syAdvAsantI mADavI latA .
sumanA mAlatI jAtiH saptalA navamAlikA .. 72 ..
mADyaM kundaM raktakastu banDUko banDujIvakaH .
sahA kumArI taraRiramlAnastu mahAsahA .. 73 ..
tatra SoRe kurabakastatra pIte kuraRwakaH .
nIlI JiRwI dvayorbARA dAsI cArtagalaSca sA .. 74 ..
sEreyakastu JiRwI syAttasminkurabako'ruRe .
pItA kuraRwako JiRwI tasminsahacarI dvayoH .. 75 ..
oRqrapuzpaM japApuzpaM vajrapuzpaM tilasya yat .
pratihAsaSataprAsacaRqAtahayamArakAH .. 76 ..
karavIre karIre tu krakaragranTilAvuBO .
unmattaH kitavo DUrto DattUraH kanakAhvayaH .. 77 ..
mAtulo madanaScAsya Pale mAtulaputrakaH .
PalapUro bIjapUro rucako mAtuluNgake .. 78 ..
samIraRo marubakaH prasTapuzpaH PaRijjakaH .
jambIro'pyaTa parRAse kaWiYjarakuWerakO .. 79 ..
site'rjako'tra pAWI tu citrako vahnisaMjYakaH .
arkAhvavasukAsPowagaRarUpavikIraRAH .. 80 ..
mandAraScArkaparRo'tra Sukle'larkapratApasO .
SivamallI pASupata ekAzWIlo buko vasuH .. 81 ..
vandA vfkzAdanI vfkzaruhA jIvantiketyapi .
vatsAdanI CinnaruhA guqUcI tantrikAmftA .. 82 ..
jIvantikA somavallI viSalyA maDuparRyapi .
mUrvA devI maDurasA morawA tejanI sravA .. 83 ..
maDUlikA maDuSreRI gokarRI pIluparRyapi .
pAwAmbazwA vidDakarRI sTApanI SreyasI rasA .. 84 ..
ekAzWIlA pApacelI prAcInA vanatiktikA .
kawuH kawamBarASokarohiRI kawurohiRI .. 85 ..
matsyapittA kfzRaBedI cakrANgI SakulAdanI .
AtmaguptAjahAvyaRqA kaRqurA prAvfzAyaRI .. 86 ..
fzyaproktA SUkaSimbiH kapikacCuSca markawI .
citropacitrA nyagroDI dravantI SambarI vfzA .. 87 ..
pratyakSreRI sutaSreRI raRqA mUzikaparRyapi .
apAmArgaH SEKariko DAmArgavamayUrakO .. 88 ..
pratyakparRI keSaparRI kiRihI KaramaYjarI .
haYjikA brAmhaRI padmA BargI brAhmaRayazwikA .. 89 ..
aNgAravallI bAleyaSAkabarbaravarDakAH .
maYjizwA vikasA jiNgI samaNgA kAlamezikA .. 90 ..
maRqUkaparRI BaRqIrI BaRqI yojanavallyapi .
yAso yavAso duHsparSo DanvayAsaH kunASakaH .. 91 ..
rodanI kacCurAnantA samudrAntA durAlaBA .
pfSniparRI pfTakparRI citraparRyaNGrivallikA .. 92 ..
krozwuvinnA siMhapucCI kalaSirDAvanirguhA .
nidigDikA spfSI vyAGrI bfhatI kaRwakArikA .. 93 ..
pracodanI kulI kzudrA duHsparSA rAzwriketyapi .
nIlI kAlA klItakikA grAmIRA maDuparRikA .. 94 ..
raYjanI SrIPalI tutTA droRI dolA ca nIlinI .
avalgujaH somarAjI suvalliH somavallikA .. 95 ..
kAlamezI kfzRaPalI bAkucI pUtiPalyapi .
kfzRopakulyA vEdehI mAgaDI capalA kaRA .. 96 ..
uzaRA pippalI SORqI kolATa karipippalI .
kapivallI kolavallI SreyasI vaSiraH pumAn .. 97 ..
cavyaM tu cavikA kAkaciYcIguYje tu kfzRalA .
palaNkazA tvikzuganDA SvadaMzwrA svAdukaRwakaH .. 98 ..
gokaRwako gokzurako vanaSfNgAwa ityapi .
viSvA vizA prativizAtivizopavizAruRA .. 99 ..
SfNgI mahOzaDaM cATa kzIrAvI dugDikA same .
SatamUlI bahusutABIrUrindIvarI varI .. 100 ..
fzyaproktABIrupatrInArAyaRyaH SatAvarI .
aheruraTa pItadrukAlIyakaharidravaH .. 101 ..
dArvI pacampacA dAruharidrA parjanItyapi .
vacograganDA zaqgranTA golomI SataparvikA .. 102 ..
SuklA hEmavatI vEdyamAtfsiMhyO tu vASikA .
vfzo'warUzaH siMhAsyo vAsako vAjidantakaH .. 103 ..
AsPowA girikarRI syAdvizRukrAntAparAjitA .
ikzuganDA tu kARqekzukokilAkzekzurakzurAH .. 104 ..
SAleyaH syAcCItaSivaSCatrA maDurikA misiH .
miSreyApyaTa sIhuRqo vajraH snukstrI snuhI guqA .. 105 ..
samantadugDATo vellamamoGA citrataRqulA .
taRqulaSca kfmiGnaSca viqaNgaM punnapuMsakam .. 106 ..
balA vAwyAlakA GaRwAravA tu SaRapuzpikA .
mfdvIkA gostanI drAkzA svAdvI maDuraseti ca .. 107 ..
sarvAnuBUtiH saralA tripuwA trivftA trivft .
triBaRqI rocanI SyAmApAlindyO tu suzeRikA .. 108 ..
kAlA masUravidalArDacandrA kAlamezikA .
maDukaM klItakaM yazwimaDukaM maDuyazwikA .. 109 ..
vidArI kzIraSuklekzuganDA krozwI ca yA sitA .
anyA kzIravidArI syAnmahASvetarkzaganDikA .. 110 ..
lANgalI SAradI toyapippalI SakulAdanI .
KarASvA kAravI dIpyo mayUro locamastakaH .. 111 ..
gopI SyAmA SArivA syAdanantotpalaSArivA .
yogyamfdDiH sidDilakzmyO vfdDerapyAhvayA ime .. 112 ..
kadalI vAraRabusA ramBA mocAMSumatPalA .
kAzWIlA mudgaparRI tu kAkamudgA sahetyapi .. 113 ..
vArtAkI hiNgulI siMhI BaRwAkI duzpraDarziRI .
nAkulI surasA rAsnA suganDA ganDanAkulI .. 114 ..
nakulezwA BujaNgAkzI CatrAkI suvahA ca sA .
vidAriganDAMSumatI sAlaparRI sTirA DruvA .. 115 ..
tuRqikerI samudrAntA kArpAsI badareti ca .
BAradvAjI tu sA vanyA SfNgI tu fzaBo vfzaH .. 116 ..
gANgerukI nAgabalA JazA hrasvagaveDukA .
DAmArgavo GozakaH syAnmahAjAlI sa pItakaH .. 117 ..
jyotsnI pawolikA jAlI nAdeyI BUmijambukA .
syAllANgalikyagniSiKA kAkANgI kAkanAsikA .. 118 ..
goDApadI tu suvahA musalI tAlamUlikA .
ajaSfNgI vizARI syAdgojihvAdArvike same .. 119 ..
tAmbUlavallI tambUlI nAgavallyapyaTa dvijA .
hareRU reRukA kOntI kapilA BasmaganDinI .. 120 ..
elAvAlukamEleyaM suganDi harivAlukam .
vAlukaM cATa pAlaNkyAM mukundaH kundakundurU .. 121 ..
bAlaM hrIberabarhizWodIcyaM keSAmbunAma ca .
kAlAnusAryavfdDASmapuzpaSItaSivAni tu .. 122 ..
SEleyaM tAlaparRI tu dEtyA ganDakuwI murA .
ganDinI gajaBakzyA tu suvahA suraBI rasA .. 123 ..
maheraRA kundurukI sallakI hlAdinIti ca .
agnijvAlAsuBikze tu DAtakI DAtupuzpikA .. 124 ..
pfTvIkA candravAlElA nizkuwirbahilATa sA .
sUkzmopakuYcikA tutTA koraNgI tripuwA truwiH .. 125 ..
vyADiH kuzwaM pAriBAvyaM vApyaM pAkalamutpalam .
SaNKinI corapuzpI syAtkeSinyaTa vitunnakaH .. 126 ..
JawAmalAjJawA tAlI SivA tAmalakIti ca .
prapORqarIkaM pORqaryamaTa tunnaH kuberakaH .. 127 ..
kuRiH kacCaH kAntalako nandivfkzo'Ta rAkzasI .
caRqA DanaharI kzemaduzpatragaRahAsakAH .. 128 ..
vyAqAyuDaM vyAGranaKaM karajaM cakrakArakam .
suzirA vidrumalatA kapotANGrirnawI nalI .. 129 ..
DamanyaYjanakeSI ca hanurhawwavilAsinI .
SuktiH SaNKaH KuraH koladalaM naKamaTAQakI .. 130 ..
kAkzI mftsnA tuvarikA mfttAlakasurAzwraje .
kuwannawaM dASapuraM vAneyaM paripelavam .. 131 ..
plavagopuragonardakEvartImustakAni ca .
granTiparRaM SukaM barhaM puzpaM sTOReyakukkure .. 132 ..
marunmAlA tu piSunA spfkkA devI latA laGuH .
samudrAntA vaDUH kowivarzA laNkopiketyapi .. 133 ..
tapasvinI jawAmAMsI jawilA lomaSA misI .
tvakpatramutkawaM BfNgaM tvacaM cocaM varANgakam .. 134 ..
karcUrako drAviqakaH kAlpako veDamuKyakaH .
ozaDyo jAtimAtre syurajAtO sarvamOzaDam .. 135 ..
SAkAKyaM patrapuzpAdi taRqulIyo'lpamArizaH .
viSalyAgniSiKAnantA PalinI SakrapuzpikA .. 136 ..
syAddakzaganDA CagalAntryAvegI vfdDadArakaH .
juNgo bramhI tu matsyAkzI vayasTA somavallarI .. 137 ..
pawuparRI hEmavatI svarRakzIrI himAvatI .
hayapucCI tu kAmbojI mAzaparRI mahAsahA .. 138 ..
tuRqikerI raktaPalA bimbikA pIluparRyapi .
barbarA kabarI tuNgI KarapuzpAjaganDikA .. 139 ..
elAparRI tu suvahA rAsnA yuktarasA ca sA .
cANgerI cukrikA dantaSaWAmbazWAmlaloRikA .. 140 ..
sahasraveDI cukro'mlavetasaH SataveDyapi .
namaskArI gaRqakArI samaNgA Kadiretyapi .. 141 ..
jIvantI jIvanI jIvA jIvanIyA maDusravA .
kUrcaSIrzo maDurakaH SfNgahrasvANgajIvakAH .. 142 ..
kirAtatikto BUnimbo'nAryatikto'Ta saptalA .
vimalA sAtalA BUriPenA carmakazetyapi .. 143 ..
vAyasolI svAdurasA vayasTATa makUlakaH .
nikumBo dantikA pratyakSreRyudumbaraparRyapi .. 144 ..
ajamodA tUgraganDA brahmadarBA yavAnikA .
mUle puzkarakASmIrapadmapatrARi pOzkare .. 145 ..
avyaTAticarA padmA cArawI padmacAriRI .
kAmpilyaH karkaSaScandro raktANgo rocanItyapi .. 146 ..
prapunnAqastveqagajo dadruGnaScakramardakaH .
padmAwa uraRAKyaSca palARqustu sukandakaH .. 147 ..
latArkadudrumO tatra harite'Ta mahOzaDam .
laSunaM gfYjanArizwamahAkandarasonakAH .. 148 ..
punarnavA tu SoTaGnI vitunnaM sunizaRRakam .
syAdvAtakaH SItalo'parAjitA SaRaparRyapi .. 149 ..
pArAvatANGriH kawaBI paRyA jyotizmatI latA .
vArzikaM trAyamARA syAttrAyantI balaBadrikA .. 150 ..
vizvaksenapriyA gfzwirvArAhI badaretyapi .
mArkavo BfNgarAjaH syAtkAkamAcI tu vAyasI .. 151 ..
SatapuzpA sitacCatrAticCatrA maDurA misiH .
avAkpuzpI kAravI ca saraRA tu prasAriRI .. 152 ..
tasyAM kawamBarA rAjabalA Badrabaletyapi .
janI jatUkA rajanI jatukfccakravartinI .. 153 ..
saMsparSATa SawI ganDamUlI zaqgranTiketyapi .
karcUro'pi palASo'Ta kAravellaH kaWillakaH .. 154 ..
suzavI cATa kulakaM patolastiktakaH pawuH .
kUzmARqakastu karkArururvAruH karkawI striyO .. 155 ..
ikzvAkuH kawutumbI syAttumbyalAbUruBe same .
citrA gavAkzI goqumbA viSAlA tvindravAruRI .. 156 ..
arSoGnaH sUraRaH kando gaRqIrastu samazWilA .
kalambyupodikA strI tu mUlakaM hilamocikA .. 157 ..
vAstukaM SAkaBedAH syurdUrvA tu SataparvikA .
sahasravIryABArgavyO ruhAnantATa sA sitA .. 158 ..
golomI SatavIryA ca gaRqAlI SakulAkzakA .
kuruvindo meGanAmA mustA mustakamastriyAm .. 159 ..
syAdBadramustako gundrA cUqAlA cakraloccawA .
vaMSe tvaksArakarmAratvacisAratfRaDvajAH .. 160 ..
SataparvA yavaPalo veRumaskaratejanAH .
veRavaH kIcakAste syurye svanantyanilodDatAH .. 161 ..
granTirnA parvaparuzI gundrastejanakaH SaraH .
naqastu DamanaH powagalo'To kASamastriyAm .. 162 ..
ikzuganDA powagalaH puMsi BUmni tu balvajAH .
rasAla ikzustadBedAH puRqrakAntArakAdayaH .. 163 ..
syAdvIraRaM vIrataraM mUle'syoSIramastriyAm .
aBayaM naladaM sevyamamfRAlaM jalASayam .. 164 ..
lAmajjakaM laGulayamavadAhezwakApaTe .
naqAdayastfRaM garmucCyAmAkapramuKA api .. 165 ..
astrI kuSaM kuTo darBaH pavitramaTa kattfRam .
pOrasOganDikaDyAmadevajagDakarOhizam .. 166 ..
CatrAticCatrapAlaGnO mAlAtfRakaBUstfRe .
SazpaM bAlatfRaM GAso yavasaM tfRamarjunam .. 167 ..
tfRAnAM saMhatistfRyA naqyA tu naqasaMhatiH .
tfRarAjAhvayastAlo nAlikerastu lANgalI .. 168 ..
GoRwA tu pUgaH kramuko guvAkaH Kapuro'sya tu .
Palamudvegamete ca hintAlasahitAstrayaH .. 169 ..
KarjUraH ketakI tAlI KarjurI ca tfRadrumAH .
;c{iti vanOzaDivargaH}

;v{siMhAdi vargaH}
;c{aTa siMhAdi vargaH ..}
siMho mfgendraH paYcAsyo haryakzaH kesarI hariH .
kaRWIravo mfgAripurmfgadfzwirmfgASanaH .
puRqarIkaH paYcanaKacitrakAyamfgadvizaH .
SArdUladvIpinO vyAGre tarakzustu mfgAdanaH .. 1 ..
varAhaH sUkaro GfzwiH kolaH potrI kiriH kiwiH .
daMzwrI GoRI stabDaromA kroqo BUdAra ityapi .. 2 ..
kapiplavaNgaplavagaSAKAmfgavalImuKAH .
markawo vAnaraH kISo vanOkA aTa Balluke .. 3 ..
fkzAcCaBallaBallUkA gaRqake KaqgaKaqginO .
lulAyo mahizo vAhadvizatkAsarasEriBAH .. 4 ..
striyAM SivA BUrimAyagomAyumfgaDUrtakAH .
SfgAlavaYcakakrozwuPeruPeravajambukAH .. 5 ..
oturbiqAlo mArjAro vfzadaMSaka AKuBuk .
trayo gODAragODeragODeyA goDikAtmaje .. 6 ..
SvAvittu Salyastallomni SalalI SalalaM Salam .
vAtapramIrvAtamfgaH kokastvIhAmfgo vfkaH .. 7 ..
mfge kuraNgavAtAyuhariRAjinayonayaH .
EReyameRyAScarmAdyameRasyERamuBe trizu .. 8 ..
kadalI kandalI cInaScamUrupriyakAvapi .
samUruSceti hariRA amI ajinayonayaH .. 9 ..
kfzRasArarurunyaNkuraNkuSambararOhizAH .
gokarRapfzatERarSyarohitAScamaro mfgAH .. 10 ..
ganDarvaH SaraBo rAmaH sfmaro gavayaH SaSaH .
ityAdayo mfgendrAdyA gavAdyAH paSujAtayaH .. 11 ..
aDogantA tu Kanako vfkaH puMDvaja unduraH .
undururmUzako'pyAKurgirikA bAlamUzikA .
sarawaH kfkalAsaH syAnmusalI gfhagoDikA .. 12 ..
lUtA strI tantuvAyorRanABamarkawakAH samAH .
nIlaNgustu kfmiH karRajalOkAH SatapadyuBe .. 13 ..
vfScikaH SUkakIwaH syAdalidruRO tu vfScike .
pArAvataH kalaravaH kapoto'Ta SaSAdanaH .. 14 ..
patrI Syena ulUkastu vAyasArAtipecakO .
divAnDaH kOSiko GUko divABIto niSAwanaH .
vyAGrAwaH syAdBaradvAjaH KaYjarIwastu KaYjanaH .. 15 ..
lohapfzWastu kaNkaH syAdaTa cAzaH kikIdiviH .
kaliNgaBfNgaDUmyAwA aTa syAcCatapatrakaH .. 16 ..
dArvAGAwo'Ta sAraNgastokakaScAtakaH samAH .
kfkavAkustAmracUqaH kukkuwaScaraRAyuDaH .. 17 ..
cawakaH kalaviNkaH syAttasya strI cawakA tayoH .
pumapatye cAwakEraH stryapatye cawakEva sA .. 18 ..
karkarewuH karewuH syAtkfkaRakrakarO samO .
vanapriyaH paraBftaH kokilaH pika ityapi .. 19 ..
kAke tu karawArizwabalipuzwasakftprajAH .
DvANkzAtmaGozaparaBfdbaliBugvAyasA api .. 20 ..
sa eva ca ciraYjIvI cEkadfzwiSca mOkuliH .
droRakAkastu kAkolo dAtyUhaH kAlakaRWakaH .
AtAyicillO dAkzAyyagfDrO kIraSukO samO .. 21 ..
kruNkrOYco'Ta bakaH kahvaH puzkarAhvastu sArasaH .
kokaScakraScakravAko raTANgAhvayanAmakaH .. 22 ..
kAdambaH kalahaMsaH syAdutkroSakurarO samO .
haMsAstu SvetagarutaScakrANgA mAnasOkasaH .. 23 ..
rAjahaMsAstu te caYcucaraRErlohitEH sitAH .
malinErmallikAkzAste DArtarAzwrAH sitetarEH .. 24 ..
SarArirAwirAqiSca balAkA bisakaRWikA .
haMsasya yozidvarawA sArasasya tu lakzmaRA .. 25 ..
jatukAjinapatrA syAtparozRI tElapAyikA .
varvaRA makzikA nIlA saraGA maDumakzikA .. 26 ..
pataNgikA puttikA syAddaMSastu vanamakzikA .
daMSI tajjAtiralpA syAdganDolI varawA dvayoH .. 27 ..
BfNgArI JIrukA cIrI JillikA ca samA imAH .
samO pataNgaSalaBO Kadyoto jyotiriNgaRaH .. 28 ..
maDuvrato maDukaro maDuliRmaDupAlinaH .
dvirePapuzpaliqBfNgazawpadaBramarAlayaH .. 29 ..
mayUro barhiRo barhI nIlakaRWo BujaNgaBuk .
SiKAvalaH SiKI kekI meGanAdAnulAsyapi .. 30 ..
kekA vARI mayUrasya samO candrakamecakO .
SiKA cUqA SiKaRqastu picCabarhe napuMsake .. 31 ..
Kage vihaNgavihagavihaNgamavihAyasaH .
SakuntipakziSakuniSakuntaSakunadvijAH .. 32 ..
patatripatripatagapatatpatraraTARqajAH .
nagOkovAjivikiravivizkirapatatrayaH .. 33 ..
nIqodBavAH garutmantaH pitsanto naBasaNgamAH .
tezAM viSezA hArIto madguH kAraRqavaH plavaH .. 34 ..
tittiriH kukkuBo lAvo jIvaYjIvaSca korakaH .
koyazwikazwiwwiBako vartako vartikAdayaH .. 35 ..
garutpakzacCadAH patraM patatraM ca tanUruham .
strI pakzatiH pakzamUlaM caYcustrowiruBe striyO .. 36 ..
praqInoqqInasaMqInAnyetAH KagagatikriyAH .
peSI koSo dvihIne'RqaM kulAyo nIqamastriyAm .. 37 ..
potaH pAko'rBako qimBaH pfTukaH SAvakaH SiSuH .
strIpuMsO miTunaM dvandvaM yugmaM tu yugulaM yugam .. 38 ..
samUhe nivahavyUhasaMdohavisaravrajAH .
stomOGanikaravrAtavArasaNGAtasaYcayAH .. 39 ..
samudAyaH samudayaH samavAyaScayo gaRaH .
striyAM tu saMhatirvfndaM nikurambaM kadambakam .. 40 ..
vfndaBedAH samErvargaH saNGasArTO tu jantuBiH .
sajAtIyEH kulaM yUTaM tiraScAM punnapuMsakam .. 41 ..
paSUnAM samajo'nyezAM samAjo'Ta saDarmiRAm .
syAnnikAyaH puYjarASI tUtkaraH kUwamastriyAm .. 42 ..
kApotaSOkamAyUratEttirAdIni tadgaRe .
gfhAsaktAH pakzimfgASCekAste gfhyakASca te .. 43 ..
;c{iti siMhAdivargaH}
;v{manuzyavargaH}
;c{aTa manuzyavargaH}
manuzyA mAnuzA martyA manujA mAnavA narAH .
syuH pumAMsaH paYcajanAH puruzAH pUruzA naraH .. 1 ..
strI yozidabalA yozA nArI sImantinI vaDUH .
pratIpadarSinI vAmA vanitA mahilA taTA .. 2 ..
viSezAstvaNganA BIruH kAminI vAmalocanA .
pramadA mAninI kAntA lalanA ca nitambinI .. 3 ..
sundarI ramaRI rAmA kopanA sEva BAminI .
varArohA mattakASinyuttamA varavarRinI .. 4 ..
kftABizekA mahizI Boginyo'nyA nfpastriyaH .
patnI pARigfhItI ca dvitIyA sahaDarmiRI .. 5 ..
BAryA jAyATa puMBUmni dArAH syAttu kuwumbinI .
puranDrI sucaritrA tu satI sADvI pativratA .. 6 ..
kftasApatnikADyUQADivinnATa svayaMvarA .
patiMvarA ca varyATa kulastrI kulapAlikA .. 7 ..
kanyA kumArI gOrI tu nagnikAnAgatArtavA .
syAnmaDyamA dfzwarajAstaruRI yuvatiH same .. 8 ..
samAH snuzAjanIvaDvaSciriRwI tu suvAsinI .
icCAvatI kAmukA syAdvfzasyantI tu kAmukI .. 9 ..
kAntArTinI tu yA yAti saMketaM sABisArikA .
puMScalI DarziRI banDakyasatI kulawetvarI .. 10 ..
svEriRI pAMsulA ca syAdaSiSvI SiSunA vinA .
avIrA nizpatisutA viSvastAviDave same .. 11 ..
AliH saKI vayasyATa pativatnI saBartfkA .
vfdDA paliknI prAjYI tu prajYA prAjYA tu DImatI .. 12 ..
SUdrI SUdrasya BAryA syAcCUdrA tajjAtireva ca .
ABIrI tu mahASUdrI jAtipuMyogayoH samA .. 13 ..
aryARI svayamaryA syAtkzatriyA kzatriyARyapi .
upADyAyApyupADyAyI syAdAcAryApi ca svataH .. 14 ..
AcAryAnI tu puMyoge syAdaryI kzatriyI taTA .
upADyAyAnyupADyAyI powA strIpuMsalakzaRA .. 15 ..
vIrapatnI vIraBAryA vIramAtA tu vIrasUH .
jAtApatyA prajAtA ca prasUtA ca prasUtikA .. 16 ..
strI nagnikA kowavI syAddUtIsaMcArike same .
kAtyAyanyarDavfdDA yA kAzAyavasanADavA .. 17 ..
sEranDrI paraveSmasTA svavaSA SilpakArikA .
asiknI syAdavfdDA yA prezyAntaHpuracAriRI .. 18 ..
vArastrI gaRikA veSyA rUpAjIvATa sA janEH .
satkftA vAramuKyA syAtkuwwanI SamBalI same .. 19 ..
vipraSnikA tvIkzaRikA dEvajYATa rajasvalA .
strIDarmiRyavirAtreyI malinI puzpavatyapi .. 20 ..
ftumatyapyudakyApi syAdrajaH puzpamArtavam .
SradDAlurdohadavatI nizkalA vigatArtavA .. 21 ..
ApannasattvA syAdgurviRyantarvatnI ca garBiRI .
gaRikAdestu gARikyaM gArBiRaM yOvataM gaRe .. 22 ..
punarBUrdiDizUrUQA dvistasyA diDizuH patiH .
sa tu dvijo'gre diDizUH sEva yasya kuwumbinI .. 23 ..
kAnInaH kanyakAjAtaH suto'Ta suBagAsutaH .
sOBAgineyaH syAtpArastrEReyastu parastriyAH .. 24 ..
pEtfzvaseyaH syAtpEtfzvasrIyaSca pitfzvasuH .
sutA mAtfzvasuScEvaM vEmAtreyo vimAtfjaH .. 25 ..
aTa bAnDakineyaH syAdbanDulaScAsatIsutaH .
kOlaweraH kOlaweyo BikzukI tu satI yadi .. 26 ..
tadA kOlawineyo'syAH kOlaweyo'pi cAtmajaH .
AtmajastanayaH sUnuH sutaH putraH striyAM tvamI .. 27 ..
AhurduhitaraM sarve'patyaM tokaM tayoH same .
svajAte tvOrasorasyO tAtastu janakaH pitA .. 28 ..
janayitrI prasUrmAtA jananI BaginI svasA .
nanAndA tu svasA patyurnaptrI pOtrI sutAtmajA .. 29 ..
BAryAstu BrAtfvargasya yAtaraH syuH parasparam .
prajAvatI BrAtfjAyA mAtulAnI tu mAtulI .. 30 ..
patipatnyoH prasUH SvaSrUH SvaSurastu pitA tayoH .
piturBrAtA pitfvyaH syAnmAturBrAtA tu mAtulaH .. 31 ..
SyAlAH syurBrAtaraH patnyAH svAmino devfdevarO .
svasrIyo BAgineyaH syAjjAmAtA duhituH patiH .. 32 ..
pitAmahaH pitfpitA tatpitA prapitAmahaH .
mAturmAtAmahAdyevaM sapiRqAstu sanABayaH .. 33 ..
samAnodaryasodaryasagarByasahajAH samAH .
sagotrabAnDavajYAtibanDusvasvajanAH samAH .. 34 ..
jYAteyaM banDutA tezAM kramAdBAvasamUhayoH .
DavaH priyaH patirBartA jArastUpapatiH samO .. 35 ..
amfte jArajaH kuRqo mfte Bartari golakaH .
BrAtrIyo BrAtfjo BrAtfBaginyO BrAtarAvuBO .. 36 ..
mAtApitarO pitarO mAtarapitarO prasUjanayitArO .
SvaSrUSvaSurO SvaSurO putrO putraSca duhitA ca .. 37 ..
dampatI jampatI jAyApatI BAryApatI ca tO .
garBASayo jarAyuH syAdulbaM ca kalalo'striyAm .. 38 ..
sUtimAso vEjanano garBo BrURa imO samO .
tftIyA prakftiH SaRQaH klIbaH paRqo napuMsake .. 39 ..
SiSutvaM SESavaM bAlyaM tAruRyaM yOvanaM same .
syAtsTAviraM tu vfdDatvaM vfdDasaMGe'pi vArDakam .. 40 ..
palitaM jarasA SOklyaM keSAdO visrasA jarA .
syAduttAnaSayA qimBA stanapA ca stananDayI .. 41 ..
bAlastu syAnmARavako vayasTastaruRo yuvA .
pravayAH sTaviro vfdDo jIno jIrRo jarannapi .. 42 ..
varzIyAndaSamI jyAyAnpUrvajastvagriyo'grajaH .
jaGanyaje syuH kanizWayavIyo'varajAnujAH .. 43 ..
amAMso durbalaSCAto balavAnmAMsaloM'salaH .
tundilastundiBastundI bfhatkukziH picaRqilaH .. 44 ..
avawIwo'vanAwaScAvaBrawo natanAsike .
keSavaH keSikaH keSI valino valiBaH samO .. 45 ..
vikalANgastvapogaRqaH Karvo hrasvaSca vAmanaH .
KaraRAH syAtKaraRaso vigrastu gatanAsikaH .. 46 ..
KuraRAH syAtKuraRasaH prajYuH pragatajAnukaH .
UrDvajYurUrDvajAnuH syAtsaMjYuH saMhatajAnukaH .. 47 ..
syAdeqe baDiraH kubje gaqulaH kukare kuRiH .
pfSniralpatanO SroRaH paNgO muRqastu muRqite .. 48 ..
valiraH kekare Koqe KaYjastrizu jarAvarAH .
jaqulaH kAlakaH piplustilakastilakAlakaH .. 49 ..
anAmayaM syAdArogyaM cikitsA rukpratikriyA .
BezajOzaDaBEzajyAnyagado jAyurityapi .. 50 ..
strI rugrujA copatAparogavyADigadAmayAH .
kzayaH SozaSca yakzmA ca pratiSyAyastu pInasaH .. 51 ..
strI kzutkzutaM kzavaH puMsi kAsastu kzavaTuH pumAn .
SoPastu SvayaTuH SoTaH pAdasPowo vipAdikA .. 52 ..
kilAsasiDme kacCvAM tu pAma pAmA vicarcikA .
kaRqUH KarjUSca kaRqUyA visPowaH piwakaH striyAm .. 53 ..
vraRo'striyAmIrmamaruH klIbe nAqIvraRaH pumAn .
koWo maRqalakaM kuzWaSvitre durnAmakArSasI .. 54 ..
AnAhastu nibanDaH syAdgrahaRIrukpravAhikA .
pracCardikA vamiSca strI pumAMstu vamaTuH samAH .. 55 ..
vyADiBedA vidraDiH strI jvaramehaBagandarAH .
SlIpadaM pAdavalmIkaM keSaGnastvindraluptakaH .
aSmarI mUtrakfcCraM syAtpUrve SukrAvaDestrizu .. 56 ..
rogahAryagadaNkAro BizagvEdyO cikitsake .
vArto nirAmayaH kalya ullAGo nirgato gadAt .. 57 ..
glAnaglAsnU AmayAvI vikfto vyADito'pawuH .
Aturo'Byamito'ByAntaH samO pAmanakacCurO .. 58 ..
dadruRo dadrurogI syAdarSorogayuto'rSasaH .
vAtakI vAtarogI syAtsAtisAro'tisArakI .. 59 ..
syuH klinnAkze cullacillapillAH klinne'kzRi cApyamI .
unmatta unmAdavati SlezmalaH SlezmaRaH kaPI .. 60 ..
nyubjo Bugne rujA vfdDanABO tundilatundiBO .
kilAsI siDmalo'nDo'dfNmUrcCAle mUrtamUrcCitO .. 61 ..
SukraM tejoretasI ca bIjavIryendriyARi ca .
mAyuH pittaM kaPaH SlezmA striyAM tu tvagasfgDarA .. 62 ..
piSitaM tarasaM mAMsaM palalaM kravyamAmizam .
uttataptaM SuzkamAMsaM syAttadvallUraM triliNgakam .. 63 ..
ruDire'sfglohitAsraraktakzatajaSoRitam .
bukkAgramAMsaM hfdayaM hfnmedastu vapA vasA .. 64 ..
paScAdgrIvASirA manyA nAqI tu DamaniH SirA .
tilakaM kloma mastizkaM gordaM kiwwaM malo'striyAm .. 65 ..
antraM purItadgulmastu plIhA puMsyaTa vasnasA .
snAyuH striyAM kAlaKaRqayakftI tu same ime .. 66 ..
sfRikA syandinI lAlA dUzikA netrayormalam .
nAsAmalaM tu siNGARaM piYjUzaM karRayormalam .
mUtraM prasrAva uccArAvaskarO SamalaM Sakft .. 67 ..
purIzaM gUTavarcaskamastrI vizWAviSO striyO .
syAtkarparaH kapAlo'strI kIkasaM kulyamasTi ca .. 68 ..
syAcCarIrAsTni kaNkAlaH pfzWAsTni tu kaSerukA .
SirosTani karowiH strI pArSvAsTani tu parSukA .. 69 ..
aNgaM pratIko'vayavo'paGano'Ta kalevaram .
gAtraM vapuH saMhananaM SarIraM varzma vigrahaH .. 70 ..
kAyo dehaH klIbapuMsoH striyAM mUrtistanustanUH .
pAdAgraM prapadaM pAdaH padaNGriScaraRo'striyAm .. 71 ..
tadgranTI Guwike gulPO pumAnpArzRistayoraDaH .
jaNGA tu prasftA jAnUruparvAzWIvadastriyAm .. 72 ..
sakTi klIbe pumAnUrustatsanDiH puMsi vaNkzaRaH .
gudaM tvapAnaM pAyurnA vastirnABeraDo dvayoH .. 73 ..
kawo nA SroRiPalakaM kawiH SroRiH kakudmatI .
paScAnnitambaH strIkawyAH klIbe tu jaGanaM puraH .. 74 ..
kUpakO tu nitambasTO dvayahIne kakundare .
striyAmsPicO kawiproTAvupasTo vakzyamARayoH .. 75 ..
BagaM yonirdvayoH SiSno meQro mehanaSePasI .
muzko'RqakoSo vfzaRaH pfzWavaMSADare trikam .. 76 ..
picaRqakukzI jaWarodaraM tundaM stanO kucO .
cUcukaM tu kucAgraM syAnna nA kroqaM BujAntaram .. 77 ..
uro vatsaM ca vakzaSca pfzWaM tu caramaM tanoH .
skanDo BujaSiroM'so'strI sanDI tasyEva jatruRI .. 78 ..
bAhumUle uBe kakzO pArSvamastrI tayoraDaH .
maDyamaM cAvalagnaM ca maDyo'strI dvO parO dvayoH .. 79 ..
BujabAhU pravezwo doH syAtkaPoRistu kUrparaH .
asyopari pragaRqaH syAtprakozWastasya cApyaDaH .. 80 ..
maRIbanDAdAkanizWaM karasya karaBo bahiH .
paYcaSAKaH SayaH pARistarjanI syAtpradeSinI .. 81 ..
aNgulyaH karaSAKAH syuH puMsyaNguzWaH pradeSinI .
maDyamAnAmikA cApi kanizWA ceti tAH kramAt .. 82 ..
punarBavaH kararuho naKo'strI naKaro'striyAm .
prAdeSatAlagokarRAstarjanyAdiyute tate .. 83 ..
aNguzWe sakanizWe syAdvitastirdvAdaSANgulaH .
pARO capewapratalaprahastA vistftANgulO .. 84 ..
dvO saMhatO saMhatalapratalO vAmadakziRO .
pARirnikubjaH prasftistO yutAvaYjaliH pumAn .. 85 ..
prakozWe vistftakare hasto muzwyA tu badDayA .
sa ratniH syAdaratnistu nizkanizWena muzwinA .. 86 ..
vyAmo bAhvoH sakarayostatayostiryagantaram .
UrDvavistftadoH pARinfmAne pOruzaM trizu .. 87 ..
kaRWo galo'Ta grIvAyAM SiroDiH kanDaretyapi .
kambugrIvA trireKA sAvawurGAwA kfkAwikA .. 88 ..
vaktrAsye vadanaM tuRqamAnanaM lapanaM muKam .
klIbe GrARaM ganDavahA GoRA nAsA ca nAsikA .. 89 ..
ozWADarO tu radanacCadO daSanavAsasI .
aDastAccibukaM gaRqO kapolO tatparA hanuH .. 90 ..
radanA daSanA dantA radAstAlu tu kAkudam .
rasajYA rasanA jihvA prAntAvozWasya sfkkiRI .. 91 ..
lalAwamalikaM goDirUrDve dfgByAM BruvO striyO .
kUrcamastrI BruvormaDyaM tArakAkzRaH kanInikA .. 92 ..
locanaM nayanaM netramIkzaRaM cakzurakziRI .
dfgdfzwI cAsru netrAmbu rodanaM cAsramaSru ca .. 93 ..
apANgO netrayorantO kawAkzo'pANgadarSane .
karRaSabdagrahO SrotraM SrutiH strI SravaRaM SravaH .. 94 ..
uttamANgaM SiraH SIrzaM mUrDA nA mastako'striyAm .
cikuraH kuntalo vAlaH kacaH keSaH SiroruhaH .. 95 ..
tadvfnde kESikaM kESyamalakAScUrRakuntalAH .
te lalAwe BramarakAH kAkapakzaH SiKaRqakaH .. 96 ..
kabarI keSaveSo'Ta DammillaH saMyatAH kacAH .
SiKA cUqA keSapASI vratinastu sawA jawA .. 97 ..
veRI praveRI SIrzaRyaSirasyO viSade kace .
pASaH pakzaSca hastaSca kalApArTAH kacAtpare .. 98 ..
tanUruhaM roma loma tadvfdDO SmaSru pummuKe .
AkalpavezO nepaTyaM pratikarma prasADanam .. 99 ..
daSEte trizvalaNkartAlaNkarizRuSca maRqitaH .
prasADito'laNkftaSca BUzitaSca parizkftaH .. 100 ..
viBrAqBrAjizRurocizRU BUzaRaM syAdalaNkriyA .
alaNkArastvABaraRaM parizkAro viBUzaRam .. 101 ..
maRqanaM cATa mukuwaM kirIwaM punnapuMsakam .
cUqAmaRiH SiroratnaM taralo hAramaDyamagaH .. 102 ..
vAlapASyA pAritaTyA patrapASyA lalAwikA .
karRikA tAlapatraM syAtkuRqalaM karRavezwanam .. 103 ..
grEveyakaM kaRWaBUzA lambanaM syAllalantikA .
svarREH prAlambikAToraH sUtrikA mOktikEH kftA .. 104 ..
hAro muktAvalI devacCando'sO SatayazwikA .
hAraBedA yazwiBedAdgucCagucCArDagostanAH .. 105 ..
arDahAro mARavaka ekAvalyekayazwikA .
sEva nakzatramAlA syAtsaptaviMSatimOktikEH .. 106 ..
AvApakaH pArihAryaH kawako valayo'striyAm .
keyUramaNgadaM tulye aNgulIyakamUrmikA .. 107 ..
sAkzarANgulimudrA syAtkaNkaRaM karaBUzaRam .
strIkawyAM meKalA kAYcI saptamI raSanA taTA .. 108 ..
klIbe sArasanaM cATa puMskawyAM SfNKalaM trizu .
pAdANgadaM tulAkowirmaYjIro nUpuro'striyAm .. 109 ..
haMsakaH pAdakawakaH kiNkiRI kzudraGaRwikA .
tvakPalakfmiromARi vastrayonirdaSa trizu .. 110 ..
vAlkaM kzOmAdi PAlaM tu kArpAsaM bAdaraM ca tat .
kOSeyaM kfmikoSotTaM rANkavaM mfgaromajam .. 111 ..
anAhataM nizpravARi tantrakaM ca navAmbare .
tatsyAdudgamanIyaM yadDOtayorvastrayoryugam .. 112 ..
patrorRaM DOtakOSeyaM bahumUlyaM mahADanam .
kzOmaM dukUlaM syAddve tu nivItaM prAvftaM trizu .. 113 ..
striyAM bahutve vastrasya daSAH syurvastayordvayoH .
dErGyamAyAma ArohaH pariRAho viSAlatA .. 114 ..
pawaccaraM jIrRavastraM samO naktakakarpawO .
vastramAcCAdanaM vAsaScElaM vasanamaMSukam .. 115 ..
sucelakaH pawo'strI syAdvarASiH sTUlaSAwakaH .
nicolaH pracCadapawaH samO rallakakambalO .. 116 ..
antarIyopasaMvyAnapariDAnAnyaDoMSuke .
dvO prAvArottarAsaNgO samO bfhatikA taTA .. 117 ..
saMvyAnamuttarIyaM ca colaH kUrpAsako'striyAm .
nISAraH syAtprAvaraRe himAnilanivAraRe .. 118 ..
arDorukaM varastrIRAM syAccaRqAtakamastriyAm .
syAttrizvAprapadInaM tatprApnotyAprapadaM hi yat .. 119 ..
astrI vitAnamulloco dUzyAdyaM vastraveSmani .
pratisIrA javanikA syAttiraskariRI ca sA .. 120 ..
parikarmANgasaMskAraH syAnmArzwirmArjanA mfjA .
udvartanotsAdane dve same AplAva AplavaH .. 121 ..
snAnaM carcA tu cArcikyaM sTAsako'Ta praboDanam .
anuboDaH patraleKA patrANgulirime same .. 122 ..
tamAlapatratilakacitrakARi viSezakam .
dvitIyaM ca turIyaM ca na striyAmaTa kuNkumam .. 123 ..
kASmIrajanmAgniSiKaM varaM vAhlIkapItane .
raktasaMkocapiSunaM DIraM lohitacandanam .. 124 ..
lAkzA rAkzA jatu klIbe yAvo'lakto drumAmayaH .
lavaNgaM devakusumaM SrIsaMjYamaTa jAyakam .. 125 ..
kAlIyakaM ca kAlAnusAryaM cATa samArTakam .
vaMSikAgururAjArhalohakfmijajoNgakam .. 126 ..
kAlAgurvaguru syAttu maNgalyA malliganDi yat .
yakzaDUpaH sarjaraso rAlasarvarasAvapi .. 127 ..
bahurUpo'pyaTa vfkaDUpakftrimaDUpakO .
turuzkaH piRqakaH sihlo yAvano'pyaTa pAyasaH .. 128 ..
SrIvAso vfkaDUpo'pi SrIvezwasaraladravO .
mfganABirmfgamadaH kastUrI cATa kolakam .. 129 ..
kakkolakaM koSaPalamaTa karpUramastriyAm .
GanasAraScandrasaMjYaH sitABro himavAlukA .. 130 ..
ganDasAro malayajo BadraSrIScandano'striyAm .
tElaparRikagoSIrze haricandanamastriyAm .. 131 ..
tilaparRI tu patrANgaM raYjanaM raktacandanam .
kucandanaM cATa jAtIkoSajAtIPale same .. 132 ..
karpUrAgurukastUrIkakkolEryakzakardamaH .
gAtrAnulepanI vartirvarRakaM syAdvilepanam .. 133 ..
cUrRAni vAsayogAH syurBAvitaM vAsitaM trizu .
saMskAro ganDamAlyAdyEryaH syAttadaDivAsanam .. 134 ..
mAlyaM mAlAsrajO mUrDni keSamaDye tu garBakaH .
praBrazwakaM SiKAlambi puronyastaM lalAmakam .. 135 ..
prAlambamfjulambi syAtkaRWAdvEkakzikaM tu tat .
yattiryakkziptamurasi SiKAsvApIqaSeKarO .. 136 ..
racanA syAtparisyanda ABogaH paripUrRatA .
upaDAnaM tUpabarhaH SayyAyAM SayanIyavat .. 137 ..
SayanaM maYcaparyaNkapalyaNkAH KawvayA samAH .
gendukaH kanduko dIpaH pradIpaH pIWamAsanam .. 138 ..
samudgakaH sampuwakaH pratigrAhaH patadgrahaH .
prasADanI kaNkatikA pizwAtaH pawavAsakaH .. 139 ..
darpaRe mukurAdarSO vyajanaM tAlavfntakam .. 140 ..
;c{iti manuzyavargaH}
;v{brahmavargaH}
;c{aTa brahmavargaH}
santatirgotrajananakulAnyaBijanAnvayO .
vaMSo'nvavAyaH santAno varRAH syurbrAhmaRAdayaH .. 1 ..
viprakzatriyaviwSUdrAScAturvarRyamiti smftam .
rAjabIjI rAjavaMSyo bIjyastu kulasaMBavaH .. 2 ..
mahAkulakulInAryasaByasajjanasADavaH .
brahmacArI gfhI vAnaprasTo BikzuScatuzwaye .. 3 ..
ASramo'strI dvijAtyagrajanmaBUdevavAqavAH .
vipraSca brAhmaRo'sO zawkarmA yAgAdiBirvftaH .. 4 ..
vidvAnvipaSciddozajYaH sansuDIH kovido buDaH .
DIro manIzI jYaH prAjYaH saMKyAvAnpaRqitaH kaviH .. 5 ..
DImAnsUriH kftI kfzwirlabDavarRo vicakzaRaH .
dUradarSI dIrGadarSI SrotriyacCAndasO samO .. 6 ..
mImAMsako jEminIye vedAntI brahmavAdini .
vESezike syAdOlUkyaH sOgataH SUnyavAdini .
nEyAyikastvakzapAdaH syAtsyAdvAdika ArhakaH .
cArvAkalOkAyatikO satkArye sAMKyakApilO .
upADyAyo'DyApako'Ta syAnnizekAdikfdguruH .
mantravyAKyAkfdAcArya AdezwA tvaDvare vratI .. 7 ..
yazwA ca yajamAnaSca sa somavati dIkzitaH .
ijyASIlo yAyajUko yajvA tu viDinezwavAn .. 8 ..
sa gIrpatIzwyA sTapatiH somapITI tu somapAH .
sarvavedAH sa yenezwo yAgaH sarvasvadakziRaH .. 9 ..
anUcAnaH pravacane sANge'DItI gurostu yaH .
labDAnujYaH samAvfttaH sutvA tvaBizave kfte .. 10 ..
CAtrAntevAsinO Sizye SEkzAH prATamakalpikAH .
ekabrahmavratAcArA miTaH sabrahmacAriRaH .. 11 ..
satIrTyAstvekaguravaScitavAnagnimagnicit .
pAramparyopadeSe syAdEtihyamitihAvyayam .. 12 ..
upajYA jYAnamAdyaM syAjjYAtvAramBa upakramaH .
yajYaH savo'Dvaro yAgaH saptatanturmaKaH kratuH .. 13 ..
pAWo homaScAtiTInAM saparyA tarpaRaM baliH .
ete paYcamahAyajYA brahmayajYAdinAmakAH .. 14 ..
samajyA parizadgozWI saBAsamitisaMsadaH .
AsTAnI klIbamAsTAnaM strInapuMsakayoH sadaH .. 15 ..
prAgvaMSaH prAghavirgehAtsadasyA viDidarSinaH .
saBAsadaH saBAstArAH saByAH sAmAjikASca te .. 16 ..
aDvaryUdgAtfhotAro yajuHsAmargvidaH kramAt .
AgnIDrAdyA DanErvAryA ftvijo yAjakASca te .. 17 ..
vediH parizkftA BumiH same sTaRqilacatvare .
cazAlo yUpakawakaH kumbA sugahanA vftiH .. 18 ..
yUpAgraM tarma nirmanTyadAruRi tvaraRirdvayoH .
dakziRAgnirgArhapatyAhavanIyO trayo'gnayaH .. 19 ..
agnitrayamidaM tretA praRItaH saMskfto'nalaH .
samUhyaH paricAyyopacAyyAvagnO prayogiRaH .. 20 ..
yo gArhapatyAdAnIya dakziRAgniH praRIyate .
tasminnAnAyyo'TAgnAyI svAhA ca hutaBukpriyA .. 21 ..
fksAmiDenI DAyyA ca yA syAdagnisaminDane .
gAyatrIpramuKaM Cando havyapAke caruH pumAn .. 22 ..
AmikzA sA SftozRe yA kzIre syAddaDiyogataH .
DavitraM vyajanaM tadyadracitaM mfgacarmaRA .. 23 ..
pfzadAjyaM sadaDyAjye paramAnnaM tu pAyasam .
havyakavye dEvapitrye anne pAtraM sruvAdikam .. 24 ..
DruvopaBfjjuhUrnA tu sruvo BedAH srucaH striyaH .
upAkftaH paSurasO yo'Bimantrya kratO hataH .. 25 ..
paramparAkaM SamanaM prokzaRaM ca vaDArTakam .
vAcyaliNgAH pramItopasampannaprokzitA hate .. 26 ..
sAnnAyyaM haviragnO tu hutaM trizu vazawkftam .
dIkzAnto'vaBfTo yajYe tatkarmArhaM tu yajYiyam .. 27 ..
trizvaTa kratukarmezwaM pUrtaM KAtAdi karma yat .
amftaM viGaso yajYaSezaBojanaSezayoH .. 28 ..
tyAgo vihApitaM dAnamutsarjanavisarjane .
viSrARanaM vitaraRaM sparSanaM pratipAdanam .. 29 ..
prAdeSanaM nirvapaRamapavarjanamaMhatiH .
mftArTaM tadahe dAnaM trizu syAdOrDvadehikam .. 30 ..
pitfdAnaM nivApaH syAcCrAdDaM tatkarma SAstrataH .
anvAhAryaM mAsikeM'So'zwamo'hnaH kutapo'striyAm .. 31 ..
paryezaRA parIzwiScAnvezaRA ca gavezaRA .
sanistvaDyezaRA yAcYABiSastiryAcanArTanA .. 32 ..
zawtu trizvarGyamarGArTe pAdyaM pAdAya vAriRi .
kramAdAtiTyAtiTeye atiTyarTe'tra sADuni .. 33 ..
syurAveSika AganturatiTirnA gfhAgate .
prAGUrRikaH prAGURakaScAByutTAnaM tu gOravam .
pUjA namasyApacitiH saparyArcArhaRAH samAH .. 34 ..
varivasyA tu SuSrUzA paricaryApyupAsanA .
vrajyAwAwyA paryawanaM caryA tvIryApaTe sTitiH .. 35 ..
upasparSastvAcamanamaTa mOnamaBAzaRam .
prAcetasaScAdikaviH syAnmEtrAvaruRiSca saH .
vAlmIkiScATa gADeyo viSvAmitraSca kOSikaH .
vyAso dvEpAyanaH pArASaryaH satyavatIsutaH .
AnupUrvI striyAM vAvftparipAwI anukramaH .. 36 ..
paryAyaScAtipAtastu syAtparyaya upAtyayaH .
niyamo vratamastrI taccopavAsAdi puRyakam .. 37 ..
OpavastaM tUpavAso vivekaH pfTagAtmatA .
syAdbrahmavarcasaM vfttADyayanardDiraTAYjaliH .. 38 ..
pAWe brahmAYjaliH pAWe vipruzo brahmabindavaH .
DyAnayogAsane brahmAsanaM kalpe viDikramO .. 39 ..
muKyaH syAtpraTamaH kalpo'nukalpastu tato'DamaH .
saMskArapUrvaM grahaRaM syAdupAkaraRaM SruteH .. 40 ..
same tu pAdagrahaRamaBivAdanamityuBe .
BikzuH parivrAwkarmandI pArASaryapi maskarI .. 41 ..
tapasvI tApasaH pArikANkzI vAcaMyamo muniH .
tapaHkleSasaho dAnto varRino brahmacAriRaH .. 42 ..
fzayaH satyavacasaH snAtakastvApluto vratI .
ye nirjitendriyagrAmA yatino yatayaSca te .. 43 ..
yaH sTaRqile vratavaSAcCete sTaRqilaSAyyasO .
sTARqilaScATa virajastamasaH syurdvayAtigAH .. 44 ..
pavitraH prayataH pUtaH pAzaRqAH sarvaliNginaH .
pAlASo daRqa AzAQo vrate rAmBastu vERavaH .. 45 ..
astrI kamaRqaluH kuRqI vratinAmAsanaM vfzI .
ajinaM carma kfttiH strI BEkzaM BikzAkadambakam .. 46 ..
svADyAyaH syAjjapaH sutyABizavaH savanaM ca sA .
sarvEnasAmapaDvaMsi japyaM trizvaGamarzaRam .. 47 ..
darSaSca pOrRamAsaSca yAgO pakzAntayoH pfTak .
SarIrasADanApekzaM nityaM yatkarma tadyamaH .. 48 ..
niyamastu sa tatkarma nityamAgantusADanam .
kzOramtu BadrAkaraRaM muRqanaM vapanaM trizu .
upavItaM brahmasUtraM prodDfte dakziRe kare .. 49 ..
prAcInAvItamanyasminnivItaM kaRWalambitam .
aNgulyagre tIrTaM dEvaM svalpANgulyormUle kAyam .. 50 ..
maDye'NguzWANgulyoH pitryaM mUle tvaNguzWasya brAhmam .
syAdbrahmaBUyaM brahmatvaM brahmasAyujyamityapi .. 51 ..
devaBUyAdikaM tadvatkfcCraM sAntapanAdikam .
saMnyAsavatyanaSane pumAnprAyo'Ta vIrahA .. 52 ..
nazwAgniH kuhanA loBAnmiTyeryApaTakalpanA .
vrAtyaH saMskArahInaH syAdasvADyAyo nirAkftiH .. 53 ..
DarmaDvajI liNgavfttiravakIrRI kzatavrataH .
supte yasminnastameti supte yasminnudeti ca .. 54 ..
aMSumAnaBinirmuktAByuditO ca yaTAkramam .
parivettAnujo'nUQe jyezWe dAraparigrahAt .. 55 ..
parivittistu tajjyAyAnvivAhopayamO samO .
taTA pariRayodvAhopayAmAH pARipIqanam .. 56 ..
vyavAyo grAmyaDarmo mETunaM niDuvanaM ratam .
trivargo DarmakAmArTEScaturvargaH samokzakEH .. 57 ..
sabalEstEScaturBadraM janyAH snigDA varasya ye .
;c{iti brahmavargaH}
;v{kzatriyavargaH}
;c{aTa kzatriyavargaH}
mUrDABizikto rAjanyo bAhujaH kzatriyo virAw .
rAjA rAwpArTivakzmABfnnfpaBUpamahIkzitaH .. 1 ..
rAjA tu praRatASezasAmantaH syAdaDISvaraH .
cakravartI sArvaBOmo nfpo'nyo maRqaleSvaraH .. 2 ..
yenezwaM rAjasUyena maRqalasyeSvaraSca yaH .
SAsti yaScAjYayA rAjYaH sa samrAqaTa rAjakam .. 3 ..
rAjanyakaM ca nfpatikzatriyARAM gaRe kramAt .
mantrI DIsacivo'mAtyo'nye karmasacivAstataH .. 4 ..
mahAmAtrAH praDAnAni puroDAstu purohitaH .
drazwari vyavahArARAM prAqvivAkAkzadarSakO .. 5 ..
pratIhAro dvArapAladvAsTadvAsTitadarSakAH .
rakzivargastvanIkasTo'TADyakzADikftO samO .. 6 ..
sTAyuko'Dikfto grAme gopo grAmezu BUrizu .
BOrikaH kanakADyakzo rUpyADyakzastu nEzkikaH .. 7 ..
antaHpure tvaDikftaH syAdantarvaMSiko janaH .
sOvidallAH kaYcukinaH sTApatyAH sOvidASca te .. 8 ..
SaRQo varzavarastulyO sevakArTyanujIvinaH .
vizayAnantaro rAjA SatrurmitramataH param .. 9 ..
udAsInaH parataraH pArzRigrAhastu pfzWataH .
ripO vErisapatnAridvizaddvezaRadurhfdaH .. 10 ..
dviqvipakzAhitAmitradasyuSAtravaSatravaH .
aBiGAtiparArAtipratyarTiparipanTinaH .. 11 ..
vayasyaH snigDaH savayA aTa mitraM saKA suhft .
saKyaM sAptapadInaM syAdanuroDo'nuvartanam .. 12 ..
yaTArhavarRaH praRiDirapasarpaScaraH spaSaH .
cAraSca gUQapuruzaScAptapratyayitO samO .. 13 ..
sAMvatsaro jyOtiziko dEvajYagaRakAvapi .
syurmOhUrtikamOhUrtajYAnikArtAntikA api .. 14 ..
tAntriko jYAtasidDAntaH satrI gfhapatiH samO .
lipikAro'kzaracaraRo'kzaracuYcuSca leKake .. 15 ..
liKitAkzaravinyAse lipirlibiruBe striyO .
syAtsandeSaharo dUto dUtyaM tadBAvakarmaRI .. 16 ..
aDvanIno'Dvago'DvanyaH pAnTaH paTika ityapi .
svAmyamAtyasuhftkoSarAzwradurgabalAni ca .. 17 ..
rAjyANgAni prakftayaH pOrARAM SreRayo'pi ca .
sanDirnA vigraho yAnamAsanaM dvEDamASrayaH .. 18 ..
zaqguRAH SaktayastisraH praBAvotsAhamantrajAH .
kzayaH sTAnaM ca vfdDiSca trivargo nItivedinAm .. 19 ..
sa pratApaH praBAvaSca yattejaH koSadaRqajam .
Bedo daRqaH sAma dAnamityupAyacatuzwayam .. 20 ..
sAhasaM tu damo daRqaH sAma sAntvamaTo samO .
BedopajApAvupaDA DarmAdyEryatparIkzaRam .. 21 ..
paYca trizvazaqakzIRo yastftIyAdyagocaraH .
viviktavijanacCannaniHSalAkAstaTA rahaH .. 22 ..
rahaScopAMSu cAliNge rahasyaM tadBave trizu .
samO visramBaviSvAsO Brezo BraMSo yaTocitAt .. 23 ..
aBrezanyAyakalpAstu deSarUpaM samaYjasam .
yuktamOpayikaM laByaM BajamAnABinItavat .. 24 ..
nyAyyaM ca trizu zawsaMpraDAraRA tu samarTanam .
avavAdastu nirdeSo nideSaH SAsanaM ca saH .. 25 ..
SizwiScAjYA ca saMsTA tu maryAdA DAraRA sTitiH .
Ago'parADo mantuSca same tUddAnabanDane .. 26 ..
dvipAdyo dviguRo daRqo BAgaDeyaH karo baliH .
GawwAdideyaM Sulko'strI prABftaM tu pradeSanam .. 27 ..
upAyanamupagrAhyamupahArastaTopadA .
yOtakAdi tu yaddeyaM sudAyo haraRaM ca tat .. 28 ..
tatkAlastu tadAtvaM syAduttaraH kAla AyatiH .
sAMdfzwikaM PalaM sadya udarkaH Palamuttaram .. 29 ..
adfzwaM vahnitoyAdi dfzwaM svaparacakrajam .
mahIBujAmahiBayaM svapakzapraBavaM Bayam .. 30 ..
prakriyA tvaDikAraH syAccAmaraM tu prakIrRakam .
nfpAsanaM yattadBadrAsanaM siMhAsanaM tu tat .. 31 ..
hEmaM CatraM tvAtapatraM rAjYastu nfpalakzma tat .
BadrakumBaH pUrRakumBo BfNgAraH kanakAlukA .. 32 ..
niveSaH SibiraM zaRQe sajjanaM tUparakzaRam .
hastyaSvaraTapAdAtaM senANgaM syAccatuzwayam .. 33 ..
dantI dantAvalo hastI dvirado'nekapo dvipaH .
mataNgajo gajo nAgaH kuYjaro vAraRaH karI .. 34 ..
iBaH stamberamaH padmI yUTanATastu yUTapaH .
madotkawo madakalaH kalaBaH kariSAvakaH .. 35 ..
praBinno garjito mattaH samAvudvAntanirmadO .
hAstikaM gajatA vfnde kariRI DenukA vaSA .. 36 ..
gaRqaH kawo mado dAnaM vamaTuH karaSIkaraH .
kumBO tu piRqO SirasastayormaDye viduH pumAn .. 37 ..
avagraho lalAwaM syAdIzikA tvakzikUwakam .
apANgadeSo niryARaM karRamUlaM tu cUlikA .. 38 ..
aDaH kumBasya vAhitTaM pratimAnamaDo'sya yat .
AsanaM skanDadeSaH syAtpadmakaM bindujAlakam .. 39 ..
pArSvaBAgaH pakzaBAgo dantaBAgastu yo'grataH .
dvO pUrvapaScAjjaNGAdideSO gAtrAvare kramAt .. 40 ..
totraM veRukamAlAnaM banDastamBe'Ta SfNKale .
anduko nigaqo'strI syAdaNkuSo'strI sfRiH striyAm .. 41 ..
dUzyA kakzyA varatrA syAtkalpanA sajjanA same .
praveRyAstaraRaM varRaH paristomaH kuTo dvayoH .. 42 ..
vItaM tvasAraM hastyaSvaM vArI tu gajabanDanI .
Gowake vItituragaturaNgASvaturaNgamAH .. 43 ..
vAjivAhArvaganDarvahayasEnDavasaptayaH .
AjAneyAH kulInAH syurvinItAH sADuvAhinaH .. 44 ..
vanAyujAH pArasIkAH kAmbojAH bAhlikA hayAH .
yayuraSvo'SvameDIyo javanastu javADikaH .. 45 ..
pfzWyaH sTOrI sitaH karko raTyo voQA raTasya yaH .
bAlaH kiSoro vAmyaSvA vaqavA vAqavaM gaRe .. 46 ..
trizvASvInaM yadaSvena dinenEkena gamyate .
kaSyaM tu maDyamaSvAnAM hezA hrezA ca nisvanaH .. 47 ..
nigAlastu galoddeSo vfnde tvaSvIyamaSvavat .
AskanditaM DOritakaM recitamvalgitaM plutam .. 48 ..
gatayo'mUH paYca DArA GoRA tu proTamastriyAm .
kavikA tu KalIno'strI SaPaM klIbe KuraH pumAn .. 49 ..
pucCo'strI lUmalANgUle vAlahastaSca vAlaDiH .
trizUpAvfttaluWitO parAvftte muhurBuvi .. 50 ..
yAne cakriRi yudDArTe SatANgaH syandano raTaH .
asO puzparaTaScakrayAnaM na samarAya yat .. 51 ..
karRIraTaH pravahaRaM qayanaM ca samaM trayam .
klIbe'naH Sakawo'strI syAdgantrI kambalivAhyakam .. 52 ..
SibikA yApyayAnaM syAddolA preNKAdikA striyAm .
uBO tu dvEpavEyAGrO dvIpicarmAvfte raTe .. 53 ..
pARqukambalasaMvItaH syandanaH pARqukambalI .
raTe kAmbalavAstrAdyAH kambalAdiBirAvfte .. 54 ..
trizu dvEpAdayo raTyA raTakawyA raTavraje .
DUH strI klIbe yAnamuKaM syAdraTANgamapaskaraH .. 55 ..
cakraM raTANgaM tasyAnte nemiH strI syAtpraDiH pumAn .
piRqikA nABirakzAgrakIlake tu dvayoraRiH .. 56 ..
raTaguptirvarUTo nA kUbarastu yuganDaraH .
anukarzo dArvaDaHsTaM prAsaNgo nA yugAdyugaH .. 57 ..
sarvaM syAdvAhanaM yAnaM yugyaM patraM ca DoraRam .
paramparAvAhanaM yattadvEnItakamastriyAm .. 58 ..
ADoraRA hastipakA hastyArohA nizAdinaH .
niyantA prAjitA yantA sUtaH kzattA ca sAraTiH .. 59 ..
savyezWadakziRasTO ca saMjYA raTakuwumbinaH .
raTinaH syandanArohA aSvArohAstu sAdinaH .. 60 ..
BawA yoDASca yodDAraH senA rakzAstu sEnikAH .
senAyAM samavetA ye sEnyAste sEnikASca te .. 61 ..
balino ye sahasreRa sAhasrAste sahasriRaH .
pariDisTaH paricaraH senAnIrvAhinIpatiH .. 62 ..
kaYcuko vArabARo'strI yattu maDye sakaYcukAH .
baDnanti tatsArasanamaDikANgo'Ta SIrzakam .. 63 ..
SIrzaRyaM ca Sirastre'Ta tanutraM varma daMSanam .
uraSCadaH kaNkawako jAgaraH kavaco'striyAm .. 64 ..
AmuktaH pratimuktaSca pinadDaScApinadDavat .
saMnadDo varmitaH sajjo daMSito vyuQakaNkawaH .. 65 ..
trizvAmuktAdayo varmaBftAM kAvacikaM gaRe .
padAtipattipadagapAdAtikapadAjayaH .. 66 ..
padgaSca padikaScATa pAdAtaM pattisaMhatiH .
SastrAjIve kARqapfzWAyuDIyAyuDikAH samAH .. 67 ..
kftahastaH suprayogaviSiKaH kftapuNKavat .
aparAdDapfzatko'sO lakzyAdyaScyutasAyakaH .. 68 ..
DanvI DanuzmAnDAnuzko nizaNgyastrI DanurDaraH .
syAtkARqavAMstu kARqIraH SAktIkaH SaktihetikaH .. 69 ..
yAzwIkapAraSvaDikO yazwiparSvaDahetikO .
nEstriMSiko'sihetiH syAtsamO prAsikakOntikO .. 70 ..
carmI PalakapARiH syAtpatAkI vEjayantikaH .
anuplavaH sahAyaScAnucaro'BicaraH samAH .. 71 ..
purogAgresaraprazWAgrataH sarapuraH sarAH .
purogamaH purogAmI mandagAmI tu manTaraH .. 72 ..
jaNGAlo'tijavastulyO jaNGAkarikajANGikO .
tarasvI tvarito vegI prajavI javano javaH .. 73 ..
jayyo yaH Sakyate jetuM jeyo jetavyamAtrake .
jEtrastu jetA yo gacCatyalaM vidvizataH prati .. 74 ..
so'Byamitro'ByamitrIyo'pyaByamitrIRa ityapi .
UrjasvalaH syAdUrjasvI ya UrjAtiSayAnvitaH .. 75 ..
svAdurasvAnurasilo raTiro raTiko raTI .
kAmaNgAmyanukAmIno hyatyantInastaTA BfSam .. 76 ..
SUro vIraSca vikrAnto jetA jizRuSca jitvaraH .
sAMyugIno raRe sADuH SastrAjIvAdayastrizu .. 77 ..
DvajinI vAhinI senA pftanAnIkinI camUH .
varUTinI balaM sEnyaM cakraM cAnIkamastriyAm .. 78 ..
vyUhastu balavinyAso BedAdaRqAdayo yuDi .
pratyAsAro vyUhapArzRiH sEnyapfzWe pratigrahaH .. 79 ..
ekeBEkaraTA tryaSvA pattiH paYcapadAtikA .
pattyaNgEstriguREH sarvEH kramAdAKyA yaTottaram .. 80 ..
senAmuKaM gulmagaRO vAhinI pftanA camUH .
anIkinI daSAnIkinyakzOhiRyaTa sampadi .. 81 ..
sampattiH SrISca lakzmISca vipattyAM vipadApadO .
AyuDaM tu praharaRaM SastramastramaTAstriyO .. 82 ..
DanuScApO DanvaSarAsanakodaRqakArmukam .
izvAso'pyaTa karRasya kAlapfzWaM SarAsanam .. 83 ..
kapiDvajasya gARqIvagARqivO punnapuMsakO .
kowirasyAwanI goDAtale jyAGAtavAraRe .. 84 ..
lastakastu DanurmaDyaM morvI jyA SiYjinI guRaH .
syAtpratyAlIQamAlIQamityAdi sTAnapaYcakam .. 85 ..
lakzaM lakzyaM SaravyaM ca SarAByAsa upAsanam .
pfzatkabARaviSiKA ajihmagaKagASugAH .. 86 ..
kalambamArgaRaSarAH patrI ropa izurdvayoH .
prakzveqanAstu nArAcAH pakzo vAjastrizUttare .. 87 ..
nirastaH prahite bARe vizAkte digDaliptakO .
tURopAsaNgatURIranizaNgA izuDirdvayoH .. 88 ..
tURyAM Kaqge tu nistriMSacandrahAsAsirizwayaH .
kOkzeyako maRqalAgraH karavAlaH kfpARavat .. 89 ..
tsaruH KaqgAdimuzwO syAnmeKalA tannibanDanam .
Palako'strI PalaM carma saMgrAho muzwirasya yaH .. 90 ..
druGaRo mudgaraGanO syAdIlI karavAlikA .
BindipAlaH sfgastulyO pariGaH pariGAtinaH .. 91 ..
dvayoH kuWAraH svaDitiH paraSuSca paraSvaDaH .
syAcCstrI cAsiputrI ca CurikA cAsiDenukA .. 92 ..
vA puMsi SalyaM SaNkurnA sarvalA tomaro'striyAm .
prAsastu kuntaH koRastu striyaH pAlyaSrikowayaH .. 93 ..
sarvABisAraH sarvOGaH sarvasannahanArTakaH .
lohABisAro'straBftAM rAjYAM nIrAjanAviDiH .. 94 ..
yatsenayABigamanamarO tadaBizeRanam .
yAtrA vrajyABinirvARaM prasTAnaM gamanaM gamaH .. 95 ..
syAdAsAraH prasaraRaM pracakraM calitArTakam .
ahitAnpratyaBItasya raRe yAnamaBikramaH .. 96 ..
vEtAlikA boDakarAScAkrikA GARwikArTakAH .
syurmAgaDAstu magaDA bandinaH stutipAWakAH .. 97 ..
saMSaptakAstu samayAtsaMgrAmAdanivartinaH .
reRurdvayoH striyAM DUliH pAMsurnA na dvayo rajaH .. 98 ..
cUrRe kzodaH samutpiYjapiYjalO BfSamAkule .
patAkA vEjayantI syAtketanaM DvajamastriyAm .. 99 ..
sA vIrASaMsanaM yudDaBUmiryAtiBayapradA .
ahaMpUrvamahaMpUrvamityahaMpUrvikA striyAm .. 100 ..
AhopuruzikA darpAdyA syAtsaMBAvanAtmani .
ahamahamikA tu sA syAtparasparaM yo BavatyahaNkAraH .. 101 ..
draviRaM taraH sahobalaSOryARi sTAma SuzmaM ca .
SaktiH parAkramaH prARo vikramastvatiSaktitA .. 102 ..
vIrapAnaM tu yatpAnaM vftte BAvini vAraRe .
yudDamAyoDanaM janyaM praDanaM pravidAraRam .. 103 ..
mfDamAskandanaM saMKyaM samIkaM sAMparAyikam .
astriyAM samarAnIkaraRAH kalahavigrahO .. 104 ..
samprahArABisampAta kalisaMsPowa saMyugAH .
aByAmarda samAGAta saMgrAmAByAgamAhavAH .. 105 ..
samudAyaH striyaH saMyatsamityAjisamidyuDaH .
niyudDaM bAhuyudDe'Ta tumulaM raRasaNkule .. 106 ..
kzveqA tu siMhanAdaH syAtkariRAM GawanA GawA .
krandanaM yoDasaMrAvo bfMhitaM karigarjitam .. 107 ..
visPAro DanuzaH svAnaH patAhAqambaro samO .
prasaBaM tu balAtkAro haWo'Ta sKalitaM Calam .. 108 ..
ajanyaM klIbamutpAta upasargaH samaM trayam .
mUrCA tu kaSmalaM moho'pyavamardastu pIqanam .. 109 ..
aByavaskandanaM tvaByAsAdanaM vijayo jayaH .
vEraSudDiH pratIkAro vEraniryAtanaM ca sA .. 110 ..
pradrAvoddrAvasaMdrAvasaMdAvA vidravo dravaH .
apakramo'payAnaM ca raRe BaNgaH parAjayaH .. 111 ..
parAjitaparABUtO trizu nazwatirohitO .
pramApaRaM nibarhaRaM nikAraRaM viSAraRam .. 112 ..
pravAsanaM parAsanaM nizUdanaM nihiMsanam .
nirvAsanaM saMjYapanaM nirgranTanamapAsanam .. 113 ..
nistarhaRaM nihananaM kzaRanaM parivarjanam .
nirvApaRaM viSasanaM mAraRaM pratiGAtanam .. 114 ..
udvAsanapramaTanakraTanojjAsanAni ca .
AlamBapiYjaviSaraGAtonmATavaDA api .. 115 ..
syAtpaYcatA kAlaDarmo dizwAntaH pralayo'tyayaH .
anto nASo dvayormftyurmaraRaM niDano'striyAm .. 116 ..
parAsuprAptapaYcatvaparetapretasaMsTitAH .
mftapramItO trizvete citA cityA citiH striyAm .. 117 ..
kabanDo'strI kriyAyuktamapamUrDakalevaram .
SmaSAnaM syAtpitfvanaM kuRapaH SavamastriyAm .. 118 ..
pragrahopagrahO bandyAM kArA syAtbanDanAlaye .
pUMsi BUmnyasavaH prARAScEvaM jIvo'suDAraRam .. 119 ..
AyurjIvitakAlo nA jIvaturjIvanOzaDam .
;c{iti kzatriyavargaH}

;v{vESyavargaH}
;c{aTa vESyavargaH}
UravyA UrujA aryA vESyA BUmispfSo viSaH .
AjIvo jIvikA vArtA vfttirvartanajIvane .. 1 ..
striyAM kfziH pASupAlyaM vARijyaM ceti vfttayaH .
sevA SvavfttiranftaM kfziruYCaSilaM tvftam .. 2 ..
dve yAcitAyAcitayoryaTAsaMKyaM mftAmfte .
satyAnftaM vaRigBAvaH syAdfRaM paryudaYcanam .. 3 ..
udDAro'rTaprayogastu kusIdaM vfdDijIvikA .
yAcYayAptaM yAcitakaM nimayAdApamityakam .. 4 ..
uttamarRADamarRO dvO prayoktfgrAhakO kramAt .
kusIdiko vArDuziko vfdDyAjIvaSca vArDuziH .. 5 ..
kzetrAjIvaH karzakaSca kfzikaSca kfzIvalaH .
kzetraM vrEheyaSAleyaM vrIhiSAlyudBavo hi yat .. 6 ..
yavyaM yavakyaM zazwikyaM yavAdiBavanaM hi yat .
tilyaM tElInavanmAzomARuBaNgA dvirUpatA .. 7 ..
mOdgInakOdravIRAdi SezaDAnyodBavakzamam .
SAkakzetrAdike SAkaSAkawaM SAkaSAkinam .
bIjAkftaM tUptakfzwe sItyaM kfzwaM ca halyavat .. 8 ..
triguRAkftaM tftIyAkftaM trihalyaM trisItyamapi tasmin .
dviguRAkfte tu sarvaM pUrvaM SambAkftamapIha .. 9 ..
droRAQakAdivApAdO drORikAQakikAdayaH .
KArIvApastu KArIka uttamarRAdayastrizu .. 10 ..
punnapuMsakayorvapraH kedAraH kzetramasya tu .
kEdArakaM syAtkEdAryaM kzetraM kEdArikaM gaRe .. 11 ..
lozwAni lezwavaH puMsi kowiSo lozwaBedanaH .
prAjanaM todanaM totraM KanitramavadAraRe .. 12 ..
dAtraM lavitramAbanDo yotraM yoktramaTo Palam .
nirISaM kuwakaM PAlaH kfzako lANgalaM halam .. 13 ..
godAraRaM ca SIro'Ta SamyA strI yugakIlakaH .
IzA lANgaladaRqaH syAtsItA lANgalapadDatiH .. 14 ..
puMsi meDiH Kale dAru nyastaM yatpaSubanDane .

ASurvrIhiH pAwalaH syAcCitaSUkayavO samO .. 15 ..
tokmastu tatra harite kalAyastu satInakaH .
hareRureRukO cAsminkoradUzastu kodravaH .. 16 ..
maNgalyako masUro'Ta makuzwaka mayuzwakO .
vanamudge sarzape tu dvO tantuBakadambakO .. 17 ..
sidDArTastveza Davalo goDUmaH sumanaH samO .
syAdyAvakastu kulmAzaScaRako harimanTakaH .. 18 ..
dvO tile tilapejaSca tilapiYjaSca nizPale .
kzavaH kzutABijanano rAjikA kfzRikAsurI .. 19 ..
striyO kaNgupriyaNgU dve atasI syAdumA kzumA .
mAtulAnI tu BaNgAyAM vrIhi BedastvaRuH pumAn .. 20 ..
kiMSAruH sasyaSUkaM syAtkaRiSaM sasyamaYjarI .
DAnyaM vrIhiH stambakariH stambo gucCastfRAdinaH .. 21 ..
nAqI nAlaYca kARqo'sya palAlo'strI sanizPalaH .
kaqaNgaro busaM klIbe DAnyatvaci tuzaH pumAn .. 22 ..
SUko'strI SlakzRatIkzRAgre SamI SimbA trizUttare .
fdDamAvasitaM DAnyaM pUtaM tu bahulIkftam .. 23 ..
mAzAdayaH SamIDAnye SUkaDAnye yavAdayaH .
SAlayaH kalamAdyASca zazwikAdyASca puMsyamI .. 24 ..
tfRaDAnyAni nIvArAH strI gaveDurgaveDukA .
ayograM musalo'strI syAdudUKalamulUKalam .. 25 ..
prasPowanaM SUrpamastrI cAlanI titauH pumAn .
syUtaprasevO kaRqolapiwO kawakiliYjakO .. 26 ..
samAnO rasavatyAM tu pAkasTAnamahAnase .
pOrogavastadaDyakzaH sUpakArAstu ballavAH .. 27 ..
ArAlikA AnDasikAH sUdA OdanikA guRAH .
ApUpikaH kAndaviko BakzyakAra ime trizu .. 28 ..
aSmantamudDAnamaDiSrayaRI cullirantikA .
aNgAraDAnikANgAraSakawyapi hasantyapi .. 29 ..
hasanyapyaTa na strI syAdaNgAro'lAtamulmukam .
klIbe'mbarIzaM BrAzwro nA kandurvA svedanI striyAm .. 30 ..
aliYjaraH syAnmaRikaH karkaryAlurgalantikA .
piWaraH sTAlyuKA kuRqaM kalaSastu trizu dvayoH .. 31 ..
GawaH kuwanipAvastrI SarAvo varDamAnakaH .
fjIzaM pizwapacanaM kaMso'strI pAnaBAjanam .. 32 ..
kutUH kftteH snehapAtraM sEvAlpA kutupaH pumAn .
sarvamAvapanaM BARqaM pAtrAmatraM ca BAjanam .. 33 ..
darviH kambiH KajAkA ca syAttardUrdAruhastakaH .
astrI SAkaM haritakaM Sigrurasya tu nAqikA .. 34 ..
kalambaSca kaqambaSca vesavAra upaskaraH .
tintiqIkaM ca cukraM ca vfkzAmlamaTa vellajam .. 35 ..
marIcaM kolakaM kfzRamUzaRaM Darmapattanam .
jIrako jaraRo'jAji kaRA kfzRe tu jIrake .. 36 ..
suzavI kAravI pfTvI pfTuH kAlopakuYjikA .
ArdrakaM SfNgaberaM syAdaTacCatrA vitunnakam .. 37 ..
kustumburu ca DAnyAkamaTa SuRWI mahOzaDam .
strInapuMsakayorviSvaM nAgaraM viSvaBezajam .. 38 ..
AranAlakasOvIrakulmAzABizutAni ca .
avantisomaDAnyAmlakuYjalAni ca kAYjike .. 39 ..
sahasraveDi jatukaM bAlhIkaM hiNgu rAmaWam .
tatpatrI kAravI pfTvI bAzpikA kabarI pfTuH .. 40 ..
niSAKyA kAYcanI pItA haridrA varavarRinI .
sAmudraM yattu lavaRamakzIvaM vaSiraM ca tat .. 41 ..
sEnDavo'strI SItaSivaM mARimanTaM ca sinDuje .
rOmakaM vasukaM pAkyaM viqaM ca kftake dvayam .. 42 ..
sOvarcale'kzarucake tilakaM tatra mecake .
matsyaRqI PARitaM KaRqavikAraH SarkarA sitA .. 43 ..
kUrcikA kzIravikftiH syAdrasAlA tu mArjitA .
syAttemanaM tu nizWAnaM triliNgA vAsitAvaDeH .. 44 ..
SUlAkftaM BawitraM syAcCUlyamuKyaM tu pEWaram .
praRItamupasaMpannaM prayastaM syAtsusaMskftam .. 45 ..

syAtpicCilaM tu vijilaM saMmfzwaM SoDitaM same .
cikkaRaM masfRaM snigDaM tulye BAvitavAsite .. 46 ..
ApakvaM pOliraByUzo lAjAH puMBUmni cAkzatAH .
pfTukaH syAccipiwako DAnA Brazwayave striyaH .. 47 ..
pUpo'pUpaH pizwakaH syAtkaramBo daDisaktavaH .
BissA strI BaktamanDo'nnamodano'strI sadIdiviH .. 48 ..
BissawA dagDikA sarvarasAgre maRqamastriyAm .
mAsarAcAmanisrAvA maRqe BaktasamudBave .. 49 ..
yavAgUruzRikA SrARA vilepI taralA ca sA .
mrakzaRAByaYjane tElaM kfsarastu tilOdanaH .
gavyaM trizu gavAM sarvaM goviqgomayastriyAm .. 50 ..
tattu SuzkaM karIzo'strI dugDaM kzIraM payassamam .
payasyamAjyadaDyAdi drapsyaM daDi Ganetarat .. 51 ..
GftamAjyaM haviH sarpirnavanItaM navodGftam .
tattu hEyaNgavInaM yadDyogodohodBavaM Gftam .. 52 ..
daRqAhataM kAlaSeyamarizwamapi gorasaH .
takraM hyudaSvinmaTitaM pAdAmbvarDAmbu nirjalam .. 53 ..
maRqamdaDiBavaM mastu pIyUzo'BinavaM payaH .
aSanAyA buBukzA kzudgrAsastu kavalaH pumAn .. 54 ..
sapItiH strI tulyapAnaM sagDiH strI sahaBojanam .
udanyA tu pipAsA tfwtarzo jagDistu Bojanam .. 55 ..
jemanaM leha AhAro niGAso nyAda ityapi .
sOhityaM tarpaRaM tfptiH PelA BuktasamujJitam .. 56 ..
kAmaM prakAmaM paryAptaM nikAmezwaM yaTepsitam .
gope gopAlagosaMKyagoDugABIravallavAH .. 57 ..
gomahizyAdikaM pAdabanDanaM dvO gavISvare .
gomAngomI gokulaM tu goDanaM syAdgavAM vraje .. 58 ..
trizvASitaNgavInaM tadgAvo yatrASitAH purA .
ukzA Badro balIvarda fzaBo vfzaBo vfzaH .. 59 ..
anaqvAnsOraBeyo gOrukzRAM saMhatirOkzakam .
gavyA gotrA gavAM vatsaDenvorvAtsakaDEnuke .. 60 ..
vfzo mahAnmahokzaH syAdvfdDokzastu jaradgavaH .
utpanna ukzA jAtokzaH sadyo jAtastu tarRakaH .. 61 ..
Sakftkaristu vatsasyAddamyavatsatarO samO .
ArzaByaH zaRqatAyogyaH zaRqo gopatiriwcaraH .. 62 ..
skanDadeSe tvasya vahaH sAsnA tu galakambalaH .
syAnnastitastu nasyotaH prazWavAqyugapArSvagaH .. 63 ..
yugAdInAM tu voQAro yugyaprAsaNgyaSAkawAH .
Kanati tena tadvoQAsyedaM hAlikasErikO .. 64 ..
Durvahe Durya DOreya DurIRAH saDuranDarAH .
uBAvekaDurIREkaDurAvekaDurAvahe .. 65 ..
sa tu sarvaDurIRaH syAdyo vE sarvaDurAvahaH .
mAheyI sOraBeyI gOrusrA mAtA ca SfNgiRI .. 66 ..
arjunyaGnyA rohiRI syAduttamA gozu nEcikI .
varRAdiBedAtsaMjYAH syuH SabalIDavalAdayaH .. 67 ..
dvihAyanI dvivarzA gOrekAbdA tvekahAyanI .
caturabdA caturhAyaRyevaM tryabdA trihAyaRI .. 68 ..
vaSA vanDyAvatokA tu sravadgarBATa sanDinI .
AkrAntA vfzaBeRATa vehadgarBopaGAtinI .. 69 ..
kAlyopasaryA prajane prazWOhI bAlagarBiRI .
syAdacaRqI tu sukarA bahusUtiH parezwukA .. 70 ..
ciraprasUtA bazkayaRI DenuH syAnnavasUtikA .
suvratA suKasaMdohyA pInoDnI pIvarastanI .. 71 ..
droRakzIrA droRadugDA DenuzyA banDake sTitA .
samAMsamInA sA yEva prativarzaM prasUyate .. 72 ..
UDastu klIbamApInaM samO SivakakIlakO .
na puMsi dAma sandAnaM paSurajjustu dAmanI .. 73 ..
vESAKamanTamanTAna manTAno manTadaRqake .
kuWaro daRqavizkamBo manTanI gargarI same .. 74 ..
uzwre kramelakamayamahANgAH karaBaH SiSuH .
karaBAH syuH SfNKalakA dAravEH pAdabanDanEH .. 75 ..
ajA CAgI SuBacCAgabastacCagalakA aje .
meQroraBroraRorRAyu meza vfzRaya eqake .. 76 ..
uzwroraBrAjavfnde syAdOzwrakOraBrakAjakam .
cakrIvantastu vAleyA rAsaBA gardaBAH KarAH .. 77 ..
vEdehakaH sArTavAho nEgamo vARijo vaRik .
paRyAjIvo hyApaRikaH krayavikrayikaSca saH .. 78 ..
vikretA syAdvikrayikaH krAyakakrayikO samO .
vARijyaM tu vaRijyA syAnmUlyaM vasno'pyavakrayaH .. 79 ..
nIvI paripaRo mUlaDanaM lABo'DikaM Palam .
paridAnaM parIvarto nEmeyaniyamAvapi .. 80 ..
pumAnupaniDirnyAsaH pratidAnaM tadarpaRam .
kraye prasAritaM krayyaM kreyaM kretavyamAtrake .. 81 ..
vikreyaM paRitavyaM ca paRyaM krayyAdayastrizu .
klIbe satyApanaM satyaNkAraH satyAkftiH striyAm .. 82 ..
vipaRo vikrayaH saMKyAH saMKyeye hyAdaSa trizu .
viMSatyAdyAH sadEkatve sarvAH saMKyeyasaMKyayoH .. 83 ..
saMKyArTe dvibahutve stastAsu cAnavateH striyaH .
paNkteH SatasahasrAdi kramAddaSaguRottaram .. 84 ..
yOtavaM druvayaM pAyyamiti mAnArTakaM trayam .
mAnaM tulANguliprasTErguYjAH paYjAdyamAzakaH .. 85 ..
te zoqaSAkzaH karzo'strI palaM karzacatuzwayam .
suvarRabistO hemno'kze kurubistastu tatpale .. 86 ..
tulA striyAM palaSataM BAraH syAdviMSatistulAH .
Acito daSa BArAH syuH SAkawo BAra AcitaH .. 87 ..
kArzApaRaH kArzikaH syAt kArzike tAmrike paRaH .
astriyAmAQakadroRO KArI vAho nikuYcakaH .. 88 ..
kuqavaH prasTa ityAdyAH parimARArTakAH pfTak .
pAdasturIyo BAgaH syAdaMSaBAgO tu vaRwake .. 89 ..
dravyaM vittaM svApateyaM rikTamfkTaM DanaM vasu .
hiraRyaM draviRaM dyumnamarTarEviBavA api .. 90 ..
syAtkoSaSca hiraRyaM ca hemarUpye kftAkfte .
tAByAM yadanyattatkupyaM rUpyaM taddvayamAhatam .. 91 ..
gArutmataM marakatamaSmagarBo harinmaRiH .
SoRaratnaM lohitakaH padmarAgo'Ta mOktikam .. 92 ..
muktATa vidrumaH puMsi pravAlaM punnapuMsakam .
ratnaM maRirdvayoraSmajAtO muktAdike'pi ca .. 93 ..
svarRaM suvarRaM kanakaM hiraRyaM hemakAwakam .
tapanIyaM SAtakumBaM gANgeyaM Barma karburam .. 94 ..
cAmIkaraM jAtarUpaM mahArajatakAYcane .
rukmaM kArtasvaraM jAmbUnadamazwApado'striyAm .. 95 ..
alaNkArasuvarRaM yacCfNgIkanakamityadaH .
durvarRaM rajataM rUpyaM KarjUraM Svetamityapi .. 96 ..
rItiH striyAmArakUwo na striyAmaTa tAmrakam .
SulbaM mlecCamuKaM dvyazwavarizwodumbarARi ca .. 97 ..
loho'strI SastrakaM tIkzRaM piRqaM kAlAyasAyasI .
aSmasAro'Ta maRqUraM siMhARamapi tanmale .. 98 ..
sarvaM ca tEjasaM lOhaM vikArastvayasaH kuSI .
kzAraH kAco'Ta capalo rasaH sUtaSca pArade .. 99 ..
gavalaM mAhizaM SfNgamaBrakaM girijAmale .
srotoYjanaM tu sOvIraM kApotAYjanayAmune .. 100 ..
tutTAYjanaM SiKigrIvaM vitunnakamayUrake .
karparI dArvikAkvATodBavaM tutTaM rasAYjanam .. 101 ..
rasagarBaM tArkzyaSElaM ganDASmani tu ganDikaH .
sOganDikaSca cakzuzyAkulAlyO tu kulatTikA .. 102 ..
rItipuzpaM puzpaketu puzpakaM kusumAYjanam .
piYjaraM pItanaM tAlamAlaM ca haritAlake .. 103 ..
gEreyamarTyaM girijamaSmajaM ca SilAjatu .
volaganDarasaprARapiRqagoparasAH samAH .. 104 ..
qiRqIro'bDikaPaH PenaH sindUraM nAgasaMBavam .
nAgasIsakayogezwavaprARi trapu piYcawam .. 105 ..
raNgavaNge aTa picustUlo'Ta kamalottaram .
syAtkusumBaM vahniSiKaM mahArajanamityapi .. 106 ..
mezakambala UrRAyuH SaSorRaM SaSalomani .
maDu kzOdraM mAkzikAdi maDUcCizwaM tu sikTakam .. 107 ..
manaHSilA manoguptA manohvA nAgajihvikA .
nEpAlI kunawI golA yavakzAro yavAgrajaH .. 108 ..
pAkyo'Ta sarjikAkzAraH kApotaH suKavarcakaH .
sOvarcalaM syAdrucakaM tvakkzIrI vaMSarocanA .. 109 ..
SigrujaM SvetamaricaM morawaM mUlamEkzavam .
granTikaM pippalImUlaM cawakASira ityapi .. 110 ..
golomI BUtakeSo nA patrANgaM raktacandanam .
trikawu tryUzaRaM vyozaM triPalA tu Palatrikam .. 111 ..
;c{iti vESyavargaH}
;v{SUdravargaH}
;c{aTa SUdravargaH}
SUdrAScAvaravarRASca vfzalASca jaGanyajAH .
AcaRqAlAttu saNkIrRA ambazWakaraRAdayaH .. 1 ..
SUdrAviSostu karaRo'mbazWo vESyAdvijanmanoH .
SUdrAkzatriyayorugro mAgaDaH kzatriyAviSoH .. 2 ..
mAhizyo'ryAkzatriyayoH kzattAryASUdrayoH sutaH .
brAhmaRyAM kzatriyAtsUtastasyAM vEdehako viSaH .. 3 ..
raTakArastu mAhizyAtkaraRyAM yasya saMBavaH .
syAccaRqAlastu janito brAhmaRyAM vfzalena yaH .. 4 ..
kAruH SilpI saMhatEstErdvayoH SreRiH sajAtiBiH .
kulakaH syAtkulaSrezWI mAlAkArastu mAlikaH .. 5 ..
kumBakAraH kulAlaH syAtpalagaRqastu lepakaH .
tantuvAyaH kuvindaH syAttunnavAyastu sOcikaH .. 6 ..
raNgAjIvaScitrakaraH SastramArjo'si DAvakaH .
pAdakfccarmakAraH syAdvyokAro lohakArakaH .. 7 ..
nAqinDamaH svarRakAraH kalAdo rukmakArakaH .
syAcCANKikaH kAmbavikaH SOlbikastAmrakuwwakaH .. 8 ..
takzA tu varDakistvazwA raTakArastu kAzWataw .
grAmADIno grAmatakzaH kOwatakzo'naDInakaH .. 9 ..
kzurI muRqI divAkIrtinApitAntAvasAyinaH .
nirRejakaH syAdrajakaH SORqiko maRqahArakaH .. 10 ..
jAbAlaH syAdajAjIvo devAjIvastu devalaH .
syAnmAyA SAmbarI mAyAkArastu pratihArakaH .. 11 ..
SElAlinastu SElUzA jAyAjIvAH kfSASvinaH .
BaratA ityapi nawAScAraRAstu kuSIlavAH .. 12 ..
mArdaNgikA mOrajikAH pARivAdAstu pARiGAH .
veRuDmAH syurvERavikA vIRAvAdAstu vERikAH .. 13 ..
jIvAntakaH SAkuniko dvO vAgurikajAlikO .
vEtaMsikaH kOwikaSca mAMsikaSca samaM trayam .. 14 ..
Bftako BftiBukkarmakaro vEtaniko'pi saH .
vArtAvaho vEvaDiko BAravAhastu BArikaH .. 15 ..
vivarRaH pAmaro nIcaH prAkftaSca pfTagjanaH .
nihIno'pasado jAlmaH kzullakaScetaraSca saH .. 16 ..
Bftye dAseradAseyadAsagopyakacewakAH .
niyojyakiNkaraprEzyaBujizyaparicArakAH .. 17 ..
parAcitapariskandaparajAtaparEDitAH .
mAndastundaparimfja AlasyaH SItako'laso'nuzRaH .. 18 ..
dakze tu caturapeSalapawavaH sUtTAna uzRaSca .
caRqAlaplavamAtaNgadivAkIrtijanaNgamAH .. 19 ..
nizAdaSvapacAvantevAsicARqAlapukkasAH .
BedAH kirAtaSabarapulindA mlecCajAtayaH .. 20 ..
vyADo mfgavaDAjIvo mfgayurlubDako'pi saH .
kOleyakaH sArameyaH kukkuro mfgadaMSakaH .. 21 ..
Sunako BazakaH SvA syAdalarkastu sa yogitaH .
SvA viSvakadrurmfgayAkuSalaH saramA SunI .. 22 ..
viwcaraH sUkaro grAmyo varkarastaruRaH paSuH .
AcCodanaM mfgavyaM syAdAKewomfgayA striyAm .. 23 ..
dakziRArurlubDayogAddakziRermA kuraNgakaH .
cOrEkAgArikastenadasyutaskaramozakAH .. 24 ..
pratiroDiparAskandipAwaccaramalimlucAH .
cOrikA stEnyacorye ca steyaM loptraM tu tadDane .. 25 ..
vItaMsastUpakaraRaM banDane mfgapakziRAm .
unmATaH kUwayantraM syAdvAgurA mfgabanDanI .. 26 ..
SulbaM varAwakaM strI tu rajjustrizu vawI guRaH .
udGAwanaM GawIyantraM salilodvAhanaM praheH .. 27 ..
puMsi vemA vAyadaRqaH sUtrARi nari tantavaH .
vARirvyUtiH striyO tulye pustaM lepyAdikarmaRi .. 28 ..
pAYcAlikA putrikA syAdvastradantAdiBiH kftA .
jatutrapuvikAre tu jAtuzaM trApuzaM trizu .
piwakaH pewakaH pewA maYjUzATa vihaNgikA .. 29 ..
BArayazwistadAlambi SikyaM kAco'Ta pAdukA .
pAdUrupAnatstrI sEvAnupadInA padAyatA .. 30 ..
naDrI vaDrI varatrA syAdaSvAdestAqanI kaSA .
cARqAlikA tu kaRqolavIRA caRqAlavallakI .. 31 ..
nArAcI syAdezaRikA SARastu nikazaH kazaH .
vraScanaHpatraparaSurIzikA tUlikA same .. 32 ..
tEjasAvartanI mUzA BastrA carmaprasevikA .
AsPowanI veDanikA kfpARI kartarI same .. 33 ..
vfkzAdanI vfkzaBedI waNkaH pAzARadAraRaH .
krakaco'strI karapatramArA carmapraBedikA .. 34 ..
sUrmI sTURAyaHpratimA SilpaM karma kalAdikam .
pratimAnaM pratibimbaM pratimA pratiyAtanA praticCAyA .. 35 ..
pratikftirarcA puMsi pratiniDirupamopamAnaM syAt .
vAcyaliNgAH samastulyaH sadfkzaH sadfSaH sadfk .. 36 ..
sADAraRaH samAnaSca syuruttarapade tvamI .
niBasaNkASanIkASapratIkASopamAdayaH .. 37 ..
karmaRyA tu viDABftyABftayo Barma vetanam .
BaraRyaM BaraRaM mUlyaM nirveSaH paRa ityapi .. 38 ..
surA halipriyA hAlA parisrudvaruRAtmajA .
ganDottamAprasannerAkAdambaryaH parisrutA .. 39 ..
madirA kaSyamadye cApyavadaMSastu BakzaRam .
SuRqApAnaM madasTAnaM maDuvArA maDukramAH .. 40 ..
maDvAsavo mADavako maDu mADvIkamadvayoH .
mEreyamAsavaH sIDurmendako jagalaH samO .. 41 ..
sanDAnaM syAdaBizavaH kiRvaM puMsi tu nagnahUH .
kArottaraH surAmaRqa ApAnaM pAnagozWikA .. 42 ..
cazako'strI pAnapAtraM sarako'pyanutarzaRam .
DUrto'kzadevI kitavo'kzaDUrto dyUtakftsamAH .. 43 ..
syurlagnakAH pratiBuvaH saBikA dyUtakArakAH .
dyUto'striyAmakzavatI kEtavaM paRa ityapi .. 44 ..
paRo'kzezu glaho'kzAstu devanAH pASakASca te .
pariRAyastu SArIRAM samantAnnayane striyAm .. 45 ..
azwApadaM SAriPalaM prARivfttaM samAhvayaH .
uktA BUriprayogatvAdekasminye'tra yOgikAH .
tAdDarmyAdanyato vfttAvUhyA liNgAntare'pi te .. 46 ..
;c{iti SUdravargaH}
ityamarasiMhakftO nAmaliNgAnuSAsane .
dvitIyakARqo BUmyAdiH sANga eva samarTitaH .. 47 ..

;k{tftIyaM sAmAnyakARqam}
;c{tftIyaM sAmAnyakARqam .}
;v{viSezyaniGnavargaH}
;c{aTa viSezyaniGnavargaH}
viSezyaniGnEH saNkIrRErnAnArTEravyayErapi .
liNgAdisaMgrahErvargAH sAmAnye vargasaMSrayAH .. 1 ..
;c{pariBAzA .}
strIdArAdyEryadviSezyaM yAdfSEH prastutaM padEH .
guRadravyakriyASabdAstaTA syustasya BedakAH .. 2 ..
;c{viSezyaniGnavargaH}
sukftI puRyavAnDanyo mahecCastu mahASayaH .
hfdayAluH suhfdayo mahotsAho mahodyamaH .. 3 ..
pravIRe nipuRABijYavijYanizRAtaSikzitAH .
vEjYAnikaH kftamuKaH kftI kuSala ityapi .. 4 ..
pUjyaH pratIkzyaH sAMSayikaH saMSayApannamAnasaH .
dakziRIyo dakziRArhastatra dakziRya ityapi .. 5 ..
syurvadAnyasTUlalakzyadAnaSORqA bahuprade .
jEvAtfkaH syAdAyuzmAnantarvARistu SAstravit .. 6 ..
parIkzakaH kAraRiko varadastu samarDakaH .
harzamARo vikurvARaH pramanA hfzwamAnasaH .. 7 ..
durmanA vimanA antarmanAH syAdutka unmanAH .
dakziRe saralodArO sukalo dAtfBoktari .. 8 ..
tatpare prasitAsaktAvizwArTodyukta utsukaH .
pratIte praTitaKyAtavittavijYAtaviSrutAH .. 9 ..
guREH pratIte tu kftalakzaRAhatalakzaRO .
iBya AQyo DanI svAmI tvISvaraH patirISitA .. 10 ..
aDiBUrnAyako netA praBuH parivfQo'DipaH .
aDikardDiH samfdDaH syAtkuwumbavyApftastu yaH .. 11 ..
syAdaByAgArikastasminnupADiSca pumAnayam .
varANgarUpopeto yaH siMhasaMhanano hi saH .. 12 ..
nivAryaH kAryakartA yaH sampannaH satvasampadA .
avAci mUko'Ta manojavasaH pitfsanniBaH .. 13 ..
satkftyAlaNkftAM kanyAM yo dadAti sa kUkudaH .
lakzmIvAnlakzmaRaH SrIlaH SrImAnsnigDastu vatsalaH .. 14 ..
syAddayAluH kAruRikaH kfpAluH sUratassamAH .
svatantro'pAvftaH svErI svacCando niravagrahaH .. 15 ..
paratantraH parADInaH paravAnnATavAnapi .
aDIno niGna Ayatto'svacCando gfhyako'pyasO .. 16 ..
KalapUH syAdbahukaro dIrGasUtraScirakriyaH .
jAlmo'samIkzyakArI syAtkuRWo mandaH kriyAsu yaH .. 17 ..
karmakzamo'laNkarmARaH kriyAvAnkarmasUdyataH .
sa kArmaH karmaSIlo yaH karmaSUrastu karmaWaH .. 18 ..
BaraRyaBukkarmakaraH karmakArastu tatkriyaH .
apasnAto mftasnAta AmizASI tu SOzkulaH .. 19 ..
buBukzitaH syAtkzuDito jiGatsuraSanAyitaH .
parAnnaH parapiRqAdo Bakzako Gasmaro'dBaraH .. 20 ..
AdyUnaH syAdOdariko vijigIzAvivarjite .
uBO tvAtmamBariH kukzimBariH svodarapUrake .. 21 ..
sarvAnnInastu sarvAnnaBojI gfDnustu garDanaH .
lubDo'BilAzukastfzRaksamO lolupaloluBO .. 22 ..
sonmAdastUnmadizRuH syAdavinItaH samudDataH .
matte SORqotkawakzIbAH kAmuke kamitAnukaH .. 23 ..
kamraH kAmayitABIkaH kamanaH kAmano'BikaH .
viDeyo vinayagrAhI vacanesTita ASravaH .. 24 ..
vaSyaH praReyo niBftavinItapraSritAH samAH .
Dfzwe DfzRagviyAtaSca pragalBaH pratiBAnvite .. 25 ..
syAdaDfzwe tu SAlIno vilakzo vismayAnvite .
aDIre kAtarastraste BIruBIrukaBIlukAH .. 26 ..
ASaMsurASaMsitari gfhayAlurgrahItari .
SradDAluH SradDayA yukte patayAlustu pAtuke .. 27 ..
lajjASIle'patrapizRurvandAruraBivAdake .
SarArurGAtuko hiMsraH syAdvarDizRustu vardDanaH .. 28 ..
utpatizRustUtpatitAlaNkarizRustu maRqanaH .
BUzRurBavizRurBavitA vartizRurvartanaH samO .. 29 ..
nirAkarizRuH kzipnuH syAtsAndrasnigDastu meduraH .
jYAtA tu viduro vindurvikAsI tu vikasvaraH .. 30 ..
visftvaro visfmaraH prasArI ca visAriRi .
sahizRuH sahanaH kzantA titikzuH kzamitA kzamI .. 31 ..
kroDano'marzaRaH kopI caRqastvatyantakopanaH .
jAgarUko jAgaritA GUrRitaH pracalAyitaH .. 32 ..
svapnakSayAlurnidrAlurnidrARaSayitO samO .
parANmuKaH parAcInaH syAdavANapyaDomuKaH .. 33 ..
devAnaYcati devadryaNvizvadryaNvizvagaYcati .
yassahAYcati saDryaNsa sa tiryaNyastiro'Ycati .. 34 ..
vado vadAvado vaktA vAgISo vAkpatissamO .
vAcoyuktipawurvAgmI vAvadUko'tivaktari .. 35 ..
syAjjalpAkastu vAcAlo vAcAwo bahugarhyavAk .
durmuKe muKarAbadDamuKO SaklaH priyamvade .. 36 ..
lohalaH syAdasPuwavAggarhyavAdI tu kadvadaH .
samO kuvAdakucarO syAdasOmyasvaro'svaraH .. 37 ..
ravaRaH Sabdano nAndIvAdI nAndIkaraH samO .
jaqo'jYa eqamUkastu vaktuM SrotumaSikzite .. 38 ..
tUzRIMSIlastu tUzRIko nagno'vAsA digambare .
nizkAsito'vakfzwaH syAdapaDvastastu DikkftaH .. 39 ..
Attagarvo'BiBUtaH syAddApitaH sADitaH samO .
pratyAdizwo nirastaH syAtpratyAKyAto nirAkftaH .. 40 ..
nikftaH syAdviprakfto vipralabDastu vaYcitaH .
manohataH pratihataH pratibadDo hataSca saH .. 41 ..
aDikziptaH pratikzipto badDe kIlitasaMyatO .
Apanna ApatprAptaH syAtkAndiSIko BayadrutaH .. 42 ..
AkzAritaH kzArito'BiSaste saNkasuko'sTire .
vyasanArtoparaktO dvO vihastavyAkulO samO .. 43 ..
viklavo vihvalaH syAttu vivaSo'rizwaduzwaDIH .
kaSyaH kaSyArhe sannadDe tvAtatAyI vaDodyate .. 44 ..
dvezye tvakzigato vaDyaH SIrzacCedya imO samO .
vizyo vizeRa yo vaDyo musalyo musalena yaH .. 45 ..
SiSvidAno'kfzRakarmA capalaScikuraH samO .
dozEkadfkpuroBAgI nikftastvanfjuH SaWaH .. 46 ..
karRejapaH sUcakaH syAtpiSuno durjanaH KalaH .
nfSaMso GAtukaH krUraH pApo DUrtastu vaYcakaH .. 47 ..
ajYe mUQayaTAjAtamUrKavEDeyabAliSAH .
kadarye kfpaRakzudrakimpacAnamitampacAH .. 48 ..
niHsvastu durviDo dIno daridro durgato'pi saH .
vanIyako yAcanako mArgaRo yAcakArTinO .. 49 ..
ahaNkAravAnahaMyuH SuBaMyustu SuBAnvitaH .
divyopapAdukA devA nfgavAdyA jarAyujAH .. 50 ..
svedajAH kfmidaMSAdyAH pakzisarpAdayo'RqajAH .
udBidastarugulmAdyA udBidudBijjamudBidam .. 51 ..
sundaraM ruciraM cAru suzamaM sADu SoBanam .
kAntaM manoramaM rucyaM manojYaM maYju maYjulam .. 52 ..
tadAsecanakaM tfpternAstyanto yasya darSanAt .
aBIzwe'BIpsitaM hfdyaM dayitaM vallaBaM priyam .. 53 ..
nikfzwapratikfzwArvarePayApyAvamADamAH .
kupUyakutsitAvadyaKewagarhyARakAH samAH .. 54 ..
malImasaM tu malinaM kaccaraM maladUzitam .
pUtaM pavitraM meDyaM ca vIDraM tu vimalArTakam .. 55 ..
nirRiktaM SoDitaM mfzwaM niHSoDyamanavaskaram .
asAraM Palgu SUnyaM tu vaSikaM tucCariktake .. 56 ..
klIbe praDAnaM pramuKapravekAnuttamottamAH .
muKyavaryavareRyASca pravarho'navarArDyavat .. 57 ..
parArDyAgraprAgraharaprAgryAgryAgrIyamagriyam .
SreyAYSrezWaH puzkalaH syAtsattamaScAtiSoBane .. 58 ..
syuruttarapade vyAGrapuNgavarzaBakuYjarAH .
siMhaSArdUlanAgAdyAH puMsi SrezWArTagocarAH .. 59 ..
aprAgryaM dvayahIne dve apraDAnopasarjane .
viSaNkawaM pfTu bfhadviSAlaM pfTulaM mahat .. 60 ..
vaqroruvipulaM pInapIvnI tu sTUlapIvare .
stokAlpakzullakAH sUkzmaM SlakzRaM daBraM kfSaM tanu .. 61 ..
striyAM mAtrA truwiH puMsi lavaleSakaRARavaH .
atyalpe'lpizWamalpIyaH kanIyo'RIya ityapi .. 62 ..
praBUtaM pracuraM prAjyamadaBraM bahulaM bahu .
puruhUH puru BUyizWaM sPAraM BUyaSca BUri ca .. 63 ..
paraHSatAdyAste yezAM parA saMKyA SatAdikAt .
gaRanIye tu gaReyaM saMKyAte gaRitamaTa samaM sarvam .. 64 ..
viSvamaSezaM kftsnaM samastaniKilAKilAni niHSezam .
samagraM sakalaM pUrRamaKaRqaM syAdanUnake .. 65 ..
GanaM nirantaraM sAndraM pelavaM viralaM tanu .
samIpe nikawAsannasannikfzwasanIqavat .. 66 ..
sadeSAByASasaviDasamaryAdasaveSavat .
upakaRWAntikAByarRAByagrA apyaBito'vyayam .. 67 ..
saMsakte tvavyavahitamapadAntaramityapi .
nedizWamantikatamaM syAddUraM viprakfzwakam .. 68 ..
davIyaSca davizWaM ca sudUraM dIrGamAyatam .
vartulaM nistalaM vfttaM banDuraM tUnnatAnatam .. 69 ..
uccaprAMSUnnatodagrocCritAstuNge'Ta vAmane .
nyaNnIcaKarvahrasvAH syuravAgre'vanatAnate .. 70 ..
arAlaM vfjinaM jihmamUrmimatkuYcitaM natam .
AvidDaM kuwilaM BugnaM vellitaM vakramityapi .. 71 ..
fjAvajihmapraguRO vyaste tvapraguRAkulO .
SASvatastu Druvo nityasadAtanasanAtanAH .. 72 ..
sTAsnuH sTirataraH sTeyAnekarUpatayA tu yaH .
kAlavyApI sa kUwasTaH sTAvaro jaNgametaraH .. 73 ..
carizRu jaNgamacaraM trasamiNgaM carAcaram .
calanaM kampanaM kampraM calaM lolaM calAcalam .. 74 ..
caYcalaM taralaM cEva pAriplavapariplave .
atiriktaH samaDiko dfQasanDistu saMhataH .. 75 ..
KakKawaM kaWinaM krUraM kaWoraM nizWuraM dfQam .
jaraWaM mUrtimanmUrtaM pravfdDaM prOQameDitam .. 76 ..
purARe pratanapratnapurAtanacirantanAH .
pratyagro'Binavo navyo navIno nUtano navaH .. 77 ..
nUtnaSca sukumAraM tu komalaM mfdulammfdu .
anvaganvakzamanuge'nupadaM klIbamavyayam .. 78 ..
pratyakzaM syAdEndriyakamapratyakzamatIndriyam .
ekatAno'nanyavfttirekAgrEkAyanAvapi .. 79 ..
apyekasarga ekAgryo'pyekAyanagato'pi saH .
puMsyAdiH pUrvapOrastyapraTamAdyA aTAstriyAm .. 80 ..
anto jaGanyaM caramamantyapAScAtyapaScimAH .
moGaM nirarTakaM spazwaM sPuwaM pravyaktamulbaRam .. 81 ..
sADAraRaM tu sAmAnyamekAkI tveka ekakaH .
BinnArTakA anyatara ekastvo'nyetarAvapi .. 82 ..
uccAvacaM nEkaBedamuccaRqamavilambitam .
aruntudastu marmaspfgabADaM tu nirargalam .. 83 ..
prasavyaM pratikUlaM syAdapasavyamapazWu ca .
vAmaM SarIraM savyaM syAdapasavyaM tu dakziRam .. 84 ..
saNkawamnA tu sambADaH kalilaM gahanaM same .
saNkIrRe saNkulAkIrRe muRqitaM parivApitam .. 85 ..
granTitaM sanditaM dfbDaM visftaM vistftaM tatam .
antargataM vismftaM syAtprAptapraRihite same .. 86 ..
vellitapreNKitADUtacalitAkampitA Dute .
nuttanunnAstanizWyUtAvidDakzipteritAH samAH .. 87 ..
parikziptaM tu nivfttaM mUzitaM muzitArTakam .
pravfdDaprasfte nyastanisfzwe guRitAhate .. 88 ..
nidigDopacite gUQagupte guRWitarUzite .
drutAvadIrRe udgUrRodyate kAcitaSikyite .. 89 ..
GrARaGrAte digDalipte samudaktodDfte same .
vezwitaM syAdvalayitaM saMvItaM rudDamAvftam .. 90 ..
rugRaM Bugne'Ta niSitakzRutaSAtAni tejite .
syAdvinASonmuKaM pakvaM hrIRahrItO tu lajjite .. 91 ..
vftte tu vfttavyAvfttO saMyojita upAhitaH .
prApyaM gamyaM samAsAdyaM syannaM rIRaM snutaM srutam .. 92 ..
saMgUQaH syAtsaNkalito'vagItaH KyAtagarhaRaH .
viviDaH syAdbahuviDo nAnArUpaH pfTagviDaH .. 93 ..
avarIRo DikkftaScApyavaDvasto'vacUrRitaH .
anAyAsakftaM PARwaM svanitaM DvanitaM same .. 94 ..
badDe sandAnitaM mUtamudditaM sanditaM sitam .
nizpakve kvaTitaM pAke kzIrAjyahavizAM Sftam .. 95 ..
nirvARo munivahnyAdO nirvAtastu gate'nile .
pakvaM pariRate gUnaM hanne mIQaM tu mUtrite .. 96 ..
puzwe tu puzitaM soQe kzAntamudvAntamudgate .
dAntastu damite SAntaH Samite prArTite'rditaH .. 97 ..
jYaptastu jYApito CannaSCAdite pUjite'YcitaH .
pUrRastu pUrite klizwaH kliSite'vasite sitaH .. 98 ..
pruzwapluzwozitA dagDe tazwatvazwO tanUkfte .
veDitacCidritO vidDe vinnavittO vicArite .. 99 ..
nizpraBe vigatArokO vilIne vidrutadrutO .
sidDe nirvfttanizpannO dArite BinnaBeditO .. 100 ..
UtaM syUtamutaM ceti tritayaM tantusantate .
syAdarhite namasyitanamasitamapacAyitArcitApacitam .. 101 ..
varivasite varivasyitamupAsitaM copacaritaM ca .
santApitasantaptO DUpitaDUpAyitO ca dUnaSca .. 102 ..
hfzwe mattastfptaH prahlannaH pramuditaH prItaH .
CinnaM CAtaM lUnaM kfttaM dAtaM ditaM CitaM vfkRam .. 103 ..
srastaM DvastaM BrazwaM skannaM pannaM cyutaM galitam .
labDaM prAptaM vinnaM BAvitamAsAditaM ca BUtaM ca .. 104 ..
anvezitaM gavezitamanvizwaM mArgitaM mfgitam .
ArdraM sArdraM klinnaM timitaM smititaM samunnamuttaM ca .. 105 ..
trAtaM trARaM rakzitamavitaM gopAyitaM ca guptaM ca .
avagaRitamavamatAvajYAte'vamAnitaM ca pariBUte .. 106 ..
tyaktaM hInaM viDutaM samujJitaM DUtamutsfzwe .
uktaM BAzitamuditaM jalpitamAKyAtamaBihitaM lapitam .. 107 ..
budDaM buDitaM manitaM viditaM pratipannamavasitAvagate .
urIkftamurarIkftamaNgIkftamASrutaM pratijYAtam .. 108 ..
saNgIrRaviditasaMSrutasamAhitopaSrutopagatam .
IlitaSastapaRAyitapanAyitapraRutapaRitapanitAni .. 109 ..
api gIrRavarRitABizwuteqitAni stutArTAni .
BakzitacarvitaliptapratyavasitagilitaKAditapsAtam .. 110 ..
aByavahftAnnajagDagrastaglastASitaM Bukte .
kzepizWakzodizWaprezWavarizWasTavizWabaMhizWAH .. 111 ..
kziprakzudrABIpsitapfTupIvarabahulaprakarzArTAH .
sADizWadrAGizWasPezWagarizWahrasizWavfndizWAH .. 112 ..
bAQavyAyatabahuguruvAmanavfndArakAtiSaye .
;c{iti viSezyaniGnavargaH}

;v{saNkIrRavargaH}
;c{aTa saNkIrRavargaH}
prakftipratyayArTAdyEH saNkIrRe liNgamunnayet .
karma kriyA tatsAtatye gamye syuraparasparAH .. 1 ..
sAkalyAsaNgavacane pArAyaRaturAyaRe .
yadfcCA svEritA hetuSUnyA tvAsTA vilakzaRam .. 2 ..
SamaTastu SamaH SAntirdAntistu damaTo damaH .
avadAnaM karma vfttaM kAmyadAnaM pravAraRam .. 3 ..
vaSakriyA saMvananaM mUlakarma tu kArmaRam .
viDUnanaM viDuvanaM tarpaRaM prIRanAvanam .. 4 ..
paryAptiH syAtparitrARaM hastaDAraRamityapi .
sevanaM sIvanaM syUtirvidaraH sPuwanaM BidA .. 5 ..
AkroSanamaBIzaNgaH saMvedo vedanA na nA .
sammUrcCanamaBivyAptiryAYcA BikzArTanArdanA .. 6 ..
varDanaM Cedane'Ta dve AnandanasaBAjane .
ApracCannamaTAmnAyaH sampradAyaH kzaye kziyA .. 7 ..
grahe grAho vaSaH kAntO rakzRastrARe raRaH kvaRe .
vyaDo veDe pacA pAke havo hUtO varo vfttO .. 8 ..
ozaH ploze nayo nAye jyAnirjIrRO Bramo BramO .
sPAtirvfdDO praTAKyAtO spfzwiH pfktO snavaH srave .. 9 ..
viDA samfdDO sPuraRe sPuraRA pramitO pramA .
prasUtiH prasave Scyote prADAraH klamaTaH klame .. 10 ..
utkarzo'tiSaye sanDiH Sleze vizaya ASraye .
kzipAyAM kzepaRaM gIrRirgirO guraRamudyame .. 11 ..
unnAya unnaye SrAyaH SrayaRe jayane jayaH .
nigAdo nigade mAdo mada udvega udBrame .. 12 ..
vimardanaM parimalo'ByupapattiranugrahaH .
nigrahastadvirudDaH syAdaBiyogastvaBigrahaH .. 13 ..
muzwibanDastu saMgrAho qimbe qamaraviplavO .
banDanaM prasitiScAraH sparSaH sprazwopataptari .. 14 ..
nikAro viprakAraH syAdAkArastviNga iNgitam .
pariRAmo vikAre dve same vikftivikriye .. 15 ..
apahArastvapacayaH samAhAraH samuccayaH .
pratyAhAra upAdAnaM vihArastu parikramaH .. 16 ..
aBihAro'BigrahaRaM nihAro'ByavakarzaRam .
anuhAro'nukAraH syAdarTasyApagame vyayaH .. 17 ..
pravAhastu pravfttiH syAtpravaho gamanaM bahiH .
viyAmo viyamo yAmo yamaH saMyAmasaMyamO .. 18 ..
hiMsAkarmABicAraH syAjjAgaryA jAgarA dvayoH .
viGno'ntarAyaH pratyUhaH syAdupaGno'ntikASraye .. 19 ..
nirveSa upaBogaH syAtparisarpaH parikriyA .
viDuraM tu praviSleze'BiprAyaSCanda ASayaH .. 20 ..
saMkzepaRaM samasanaM paryavasTA viroDanam .
parisaryA parIsAraH syAdAsyAtvAsanA sTitiH .. 21 ..
vistAro vigraho vyAsaH sa ca Sabdasya vistaraH .
saMvAhanaM mardanaM syAdvinASaH syAdadarSanam .. 22 ..
saMstavaH syAtparicayaH prasarastu visarpaRam .
nIvAkastu prayAmaH syAtsanniDiH sannikarzaRam .. 23 ..
lavo'BilAvo lavane nizpAvaH pavane pavaH .
prastAvaH syAdavasarastrasaraH sUtravezwanam .. 24 ..
prajanaH syAdupasaraH praSrayapraRayO samO .
DISaktirnizkramo'strI tu saMkramo durgasaYcaraH .. 25 ..
pratyutkramaH prayogArTaH prakramaH syAdupakramaH .
syAdaByAdAnamudDAta AramBaH samBramastvarA .. 26 ..
pratibanDaH pravizwamBo'vanAyastu nipAtanam .
upalamBastvanuBavaH samAlamBo vilepanam .. 27 ..
vipralamBo viprayogo vilamBastvatisarjanam .
viSrAvastu pratiKyAtiravekzA pratijAgaraH .. 28 ..
nipAWanipaWO pAWe temastemO samundane .
AdInavAsravO kleSe melake saNgasaNgamO .. 29 ..
saMvIkzaRaM vicayanaM mArgaRaM mfgaRA mfgaH .
pariramBaH parizvaNgaH saMSleza upagUhanam .. 30 ..
nirvarRanaM tu niDyAnaM darSanAlokanekzaRam .
pratyAKyAnaM nirasanaM pratyAdeSo nirAkftiH .. 31 ..
upaSAyo viSAyaSca paryAyaSayanArTakO .
artanaM ca ftIyA ca hfRIyA ca GfRArTakAH .. 32 ..
syAdvyatyAso viparyAso vyatyayaSca viparyaye .
paryayo'tikramastasminnatipAta upAtyayaH .. 33 ..
prezaRaM yatsamAhUya tatra syAtpratiSAsanam .
sa saMstAvaH kratuzu yA stutiBUmirdvijanmanAm .. 34 ..
niDAya takzyate yatra kAzWe kAzWaM sa udDanaH .
stambaGnastu stambaGanaH stambo yena nihanyate .. 35 ..
AviDo viDyate yena tatra vizvaksame niGaH .
utkAraSca nikAraSca dvO DAnyotkzepaRArTakO .. 36 ..
nigArodgAravikzAvodgrAhAstu garaRAdizu .
Aratyavarativirataya uparAme'Ta striyAM tu nizWevaH .. 37 ..
nizWayUtirnizWevananizWIvanamityaBinnAni .
javane jUtiH sAtistvavasAne syAdaTa jvare jUrtiH .. 38 ..
udajastu paSupreraRamakaraRirityAdayaH SApe .
gotrAnteByastasya vfndamityOpagavakAdikam .. 39 ..
ApUpikaM SAzkulikamevamAdyamacetasAm .
mARavAnAM tu mARavyaM sahAyAnAM sahAyatA .. 40 ..
halyA halAnAM brAhmaRyavAqavye tu dvijanmanAm .
dve parSukAnAM pfzWAnAM pArSvaM pfzWyamanukramAt .. 41 ..
KalAnAM KalinI KalyApyaTa mAnuzyakaM nfRAm .
grAmatA janatA DUmyA pASyA galyA pfTakpfTak .. 42 ..
api sAhasrakArIzavArmaRATarvaRAdikam .
;c{iti saNkIrRavargaH}

;v{nAnArTavargaH}
;c{aTa nAnArTavargaH}
nAnArTAH ke'pi kAntAdi vargezvevAtra kIrtitAH .
BUri prayogA ye yezu paryAyezvapi tezu te .. 1 ..
AkASe tridive nAko lokastu Buvane jane .
padye yaSasi ca SlokaH Sare Kaqge ca sAyakaH .. 2 ..
jambukO krozwuvaruRO pfTukO cipiwArBakO .
AlokO darSanadyotO BerIpawagahamAnakO .. 3 ..
utsaNgacihnayoraNkaH kalaNko'NkApavAdayoH .
takzako nAgavardDakyorarkaH sPawikasUryayoH .. 4 ..
mArute veDasi braGne puMsi kaH kaM Siro'mbunoH .
syAtpulAkastucCaDAnye saMkzepe BaktasikTake .. 5 ..
ulUke kariRaH pucCamUlopAnte ca pecakaH .
kamaRqalO ca karakaH sugate ca vinAyakaH .. 6 ..
kizkurhaste vitastO ca SUkakIwe ca vfScikaH .
pratikUle pratIkastrizvekadeSe tu puMsyayam .. 7 ..
syAdBUtikaM tu BUnimbe kattfRe BUstfRe'pi ca .
jyotsnikAyAM ca Goze ca koSAtakyaTa kawPale .. 8 ..
site ca Kadire somavalkaH syAdaTa sihlake .
tilakalke ca piRyAko bAhlIkaM rAmaWe'pi ca .. 9 ..
mahendra guggulUlUkavyAlagrAhizu kOSikaH .
ruktApaSaNkAsvAtaNkaH svalpe'pi kzullakastrizu .. 10 ..
jEvAtfkaH SaSANke'pi Kure'pyaSvasya vartakaH .
vyAGre'pi puRqarIko nA yavAnyAmapi dIpakaH .. 11 ..
SAlAvfkAH kapikrozwuSvAnaH svarRe'pi gErikam .
pIqArTe'pi vyalIkaM syAdalIkaM tvapriye'nfte .. 12 ..
SIlAnvayAvanUke dve Salke Sakalavalkale .
sAzwe Sate suvarRAnAM hemnyuroBUzaRe pale .. 13 ..
dInAre'pi ca nizko'strI kalko'strI SamalEnasoH .
damBe'pyaTa pinAko'strI SUlaSaNkaraDanvanoH .. 14 ..
DenukA tu kareRvAM ca meGajAle ca kAlikA .
kArikA yAtanAvfttyoH karRikA karRaBUzaRe .. 15 ..
karihaste'NgulO padmabIjakoSyAM trizUttare .
vfndArakO rUpimuKyAveke muKyAnyakevalAH .. 16 ..
syAddAmBikaH kOkkuwiko yaScAdUreritekzaRaH .
lalAwikaH praBorBAladarSI kAryAkzamaSca yaH .
BUBfnnitambavalayacakrezu kawako'striyAm .
sUcyagre kzudraSatrO ca romaharze ca kaRwakaH .
pAkO paktiSiSU maDyaratne netari nAyakaH .
paryaNkaH syAtparikare syAdvyAGre'pi ca lubDakaH .
pewakastrizu vfnde'pi gurO deSye ca deSikaH .
KewakO grAmaPalakO DIvare'pica jAlikaH .
puzpareRO ca kiYjalkaH Sulko'strI strIDane'pi ca .
syAtkallole'pyutkalikA vArDakaM BAvavfndayoH .
kariRyAM cApi gaRikA dArakO bAlaBedakO .
anDe'pyaneqamUkaH syAwwaNkO darpASmadAraRO .
mfdBARqe'pyuzwrikA manTe Kajako rasadarvake .. 17 ..
mayUKastviwkarajvAlAsvalibARO SilImuKO .
SaNKo niDO lalawAsTnikambO na strIndriye'pi Kam .. 18 ..
DfRijvAle api SiKe SElavfkzO nagAvagO .
ASugO vAyuviSiKO SarArkavihagAH KagAH .. 19 ..
pataNgO pakzisUryO ca pUgaH kramukavfndayoH .
paSavo'pi mfgA vegaH pravAhajavayorapi .. 20 ..
parAgaH kOsume reRO snAnIyAdO rajasyapi .
gaje'pi nAgamAtaNgAvapANgastilake'pi ca .. 21 ..
sargaH svaBAvanirmokzaniScayADyAyasfzwizu .
yogaH sannahanopAyaDyAnasaNgatiyuktizu .. 22 ..
BogaH suKe stryAdiBftAvaheSca PaRakAyayoH .
cAtake hariRe puMsi sAraNgaH Sabale trizu .. 23 ..
kapO ca plavagaH SApe tvaBizaNgaH parABave .
yAnAdyaNge yugaH puMsi yugaM yugme kftAdizu .. 24 ..
svargezupaSuvAgvajradiNnetraDfRiBUjale .
lakzyadfzwyA striyAM puMsi gOrliNgaM cihnaSePasoH .. 25 ..
SfNgaM prADAnyasAnvoSca varANgaM mUrDaguhyayoH .
BagaM SrIkAmamAhAtmyavIryayatnArkakIrtizu .. 26 ..
pariGaH pariGAte'stre'pyoGo vfnde'mBasAM raye .
mUlye pUjAviDAvarGo'hoduHKavyasanezvaGam .. 27 ..
trizvizwe'lpe laGuH kAcAH SikyaBfdBedadfgrujaH .
viparyAse vistare ca prapaYcaH pAvake SuciH .. 28 ..
mAsyamAtye cApyupaDe puMsi meDye site trizu .
aBizvaNge spfhAyAM ca gaBastO ca ruciH striyAm .. 29 ..
prasanne Balluke'pyacCo gucCaH stabakahArayoH .
pariDAnAYcale kacCo jalaprAnte triliNgakaH .
keki tArkzyAvahiBujO dantaviprARqajA dvijAH .
ajA vizRuharacCAgA gozWADvanivahA vrajAH .. 30 ..
DarmarAjO jinayamO kuYjo dante'pi na striyAm .
valaje kzetrapUrdvAre valajA valgudarSanA .. 31 ..
same kzmAMSe raRe'pyAjiH prajA syAtsantatO jane .
abjO SaNKaSaSANkO ca svake nitye nijaM trizu .. 32 ..
puMsyAtmani pravIRe ca kzetrajYo vAcyaliNgakaH .
saMjYA syAccetanA nAma hastAdyEScArTasUcanA .. 33 ..
kAkeBagaRqO karawO gajagaRqakawI kawO .
Sipivizwastu KalatO duScarmaRi maheSvare .. 34 ..
devaSilpinyapi tvazwA dizwaM dEve'pi na dvayoH .
rase kawuH kawvakArye trizu matsaratIkzRayoH .. 35 ..
rizwaM kzemASuBABAvezvarizwe tu SuBASuBe .
mAyAniScalayantrezu kEtavAnftarASizu .. 36 ..
ayoGane SElaSfNge sIrANge kUwamastriyAm .
sUkzmElAyAM truwiH strI syAtkAle'lpe saMSaye'pi sA .. 37 ..
ArtyutkarzASrayaH kowyo mUle lagnakace jawA .
vyuzwiH Pale samfdDO ca dfzwirjYAne'kzRi darSane .. 38 ..
izwiryAgecCayoH sfzwaM niScite bahuni trizu .
kazwe tu kfcCragahane dakzAmandAgadezu tu .. 39 ..
pawurdvO vAcyaliNgO ca nIlakaRWaH Sive'pi ca .
puMsi kozWo'ntarjaWaraM kusUlo'ntargfhaM taTA .. 40 ..
nizWA nizpattinASAntAH kAzWotkarze sTitO diSi .
trizu jyezWo'tiSaste'pi kanizWo'tiyuvAlpayoH .. 41 ..
daRqo'strI laguqe'pi syAdguqo golekzupAkayoH .
sarpa mAMsAtpaSU vyAqO goBUvAcastviqA ilAH .. 42 ..
kzveqA vaMSaSalAkApi nAqI kAle'pi zawkzaRe .
kARqo'strI daRqabARArvavargAvasaravArizu .. 43 ..
syAdBARqamaSvABaraRe'matre mUlavaRigDane .
BfSapratijYayorbAQaM pragAQaM BfSakfcCrayoH .. 44 ..
SaktasTUlO trizu dfQO vyUQO vinyastasaMhatO .
BrURo'rBake strERagarBe bARo balisute Sare .. 45 ..
kaRo'tisUkzme DAnyAMSe saNGAte pramaTe gaRaH .
paRo dyUtAdizUtsfzwe BftO mUlye Dane'pi ca .. 46 ..
mOrvyAM dravyASrite satvaSOryasanDyAdike guRaH .
nirvyApArasTitO kAlaviSezotsavayoH kzaRaH .. 47 ..
varRo dvijAdO SuklAdO stutO varRaM tu vAkzare .
aruRo BAskare'pi syAdvarRaBede'pi ca trizu .. 48 ..
sTARuH Sarve'pyaTa droRaH kAke'pyAjO rave raRaH .
grAmaRIrnApite puMsi SrezWe grAmADipe trizu .. 49 ..
UrRA mezAdilomni syAdAvarte cAntarA BruvoH .
hariRI syAnmfgI hemapratimA haritA ca yA .. 50 ..
trizu pARqO ca hariRaH sTURA stamBe'pi veSmanaH .
tfzRe spfhApipAse dve jugupsAkaruRe GfRe .. 51 ..
vaRikpaTe ca vipaRiH surA pratyakca vAruRI .
kareRuriByAM strI neBe draviRaM tu balaM Danam .. 52 ..
SaraRaM gfharakzitroH SrIparRaM kamale'pi ca .
vizABimaralohezu tIkzRaM klIbe Kare trizu .. 53 ..
pramARaM hetumaryAdASAstreyattApramAtfzu .
karaRaM sADakatamaM kzetragAtrendriyezvapi .. 54 ..
prARyutpAde saMsaraRamasaMbADacamUgatO .
GaRwApaTe'Ta vAntAnne samudgiraRamunnaye .. 55 ..
atastrizu vizARaM syAtpaSuSfNgeBadantayoH .
pravaRaM kramanimnorvyAM prahve nA tu catuzpaTe .. 56 ..
saNkIrRO nicitASudDAviriRaM SUnyamUzaram .
setO ca varaRo veRI nadIBede kacoccaye .
devasUryO vivasvantO sarasvantOnadArRavO .. 57 ..
pakzitArkzyO garutmantO SakuntO BAsapakziRO .
agnyutpAtO DUmaketU jImUtO meGaparvatO .. 58 ..
hastO tu pARinakzatre marutO pavanAmarO .
yantA hastipake sUte BartA DAtari pozwari .. 59 ..
yAnapAtre SiSO potaH pretaH prARyantare mfte .
grahaBede Dvaje ketuH pArTive tanaye sutaH .. 60 ..
sTapatiH kAruBede'pi BUBfdBUmiDare nfpe .
mUrDABizikto BUpe'pi ftuH strI kusume'pi ca .. 61 ..
vizRAvapyajitAvyaktO sUtastvazwari sAraTO .
vyaktaH prAjYe'pi dfzwAntAvuBO SAstranidarSane .. 62 ..
kzattA syAtsAraTO dvAHsTe kzatriyAyAM ca SUdraje .
vfttAntaH syAtprakaraRe prakAre kArtsnyavArtayoH .. 63 ..
AnartaH samare nftyasTAnanIvfdviSezayoH .
kftAnto yamasidDAntadEvAkuSalakarmasu .. 64 ..
SlezmAdi rasaraktAdi mahABUtAni tadguRAH .
indriyARyaSmavikftiH SabdayoniSca DAtavaH .. 65 ..
kakzAntare'pi SudDAnto nfpasyAsarvagocare .
kAsUsAmarTyayoH SaktirmUrtiH kAWinyakAyayoH .. 66 ..
vistAravallayorvratatirvasatI rAtriveSmanoH .
kzayArcayorapacitiH sAtirdAnAvasAnayoH .. 67 ..
ArtiH pIqA DanuzkowyorjAtiH sAmAnyajanmanoH .
pracArasyandayo rItirqimbapravAsayoH .. 68 ..
udaye'Digame prAptistretA tvagnitraye yuge .
vIRABede'pi mahatI BUtirBasmani sampadi .. 69 ..
nadI nagaryornAgAnAM BogavatyaTa saNgare .
saNge saBAyAM samitiH kzayavAsAvapi kzitI .. 70 ..
raverarciSca SastraM ca vahnijvAlA ca hetayaH .
jagatI jagati cCandoviSeze'pi kzitAvapi .. 71 ..
paNktiSCando'pi daSamaM syAtpraBAve'pi cAyatiH .
pattirgatO ca mUle tu pakzatiH pakzaBedayoH .. 72 ..
prakftiryoniliNge ca kESikyAdyASca vfttayaH .
sikatAH syurvAlukApi vede Sravasi ca SrutiH .. 73 ..
vanitA janitAtyarTAnurAgAyAM ca yoziti .
guptiH kzitivyudAse'pi DftirDAraRaDEryayoH .. 74 ..
bfhatI kzudravArtAkI CandoBede mahatyapi .
vAsitA strI kariRyoSca vArtA vfttO janaSrutO .. 75 ..
vArtaM Palgunyaroge ca trizvapsu ca GftAmfte .
kalaDOtaM rUpyahemnornimittaM hetulakzmaRoH .. 76 ..
SrutaM SAstrAvaDftayoryugaparyAptayoH kftam .
atyAhitaM mahABItiH karma jIvAnapekzi ca .. 77 ..
yukte kzmAdAvfte BUtaM prARyatIte same trizu .
vfttaM padye caritre trizvatIte dfQanistale .. 78 ..
mahadrAjyaM cAvagItaM janye syAdgarhite trizu .
SvetaM rUpye'pi rajataM hemni rUpye site trizu .. 79 ..
trizvito jagadiNge'pi raktaM nIlyAdi rAgi ca .
avadAtaH site pIte SudDe badDArjunO sitO .. 80 ..
yukte'tisaMskfte'marziRyaBinIto'Ta saMskftam .
kftrime lakzaRopete'pyananto'navaDAvapi .. 81 ..
KyAte hfzwe pratIto'BijAtastu kulaje buDe .
viviktO pUtavijanO mUrCitO mUQasocCrayO .. 82 ..
dvO cAmlaparuzO SuktO SitI DavalamecakO .
satye sADO vidyamAne praSaste'Byarhite ca sat .. 83 ..
puraskftaH pUjite'rAtyaBiyukte'grataH kfte .
nivAtAvASrayAvAtO SastrABedyaM ca varma yat .. 84 ..
jAtonnadDapravfdDAH syurucCritA utTitAstvamI .
vfdDimatprodyatotpannA AdftO sAdarArcitO .. 85 ..
arTo'BiDeyarEvastuprayojananivfttizu .
nipAnAgamayostIrTamfzijuzwe jale gurO .. 86 ..
samarTastrizu SaktisTe sambadDArTe hite'pi ca .
daSamIsTO kzIRarAgavfdDO vITI padavyapi .. 87 ..
AsTAnI yatnayorAsTA prasTo'strI sAnumAnayoH .
SAstradraviRayorgranTaH saMsTADAre sTitO mftO .
aBiprAyavaSO CandAvabdO jImUtavatsarO .. 88 ..
apavAdO tu nindAjYe dAyAdO sutabAnDavO .
pAdA raSmyaNGrituryAMSAScandrAgnyarkAstamonudaH .. 89 ..
nirvAdo janavAde'pi SAdo jambAlaSazpayoH .
ArAve rudite trAtaryAkrando dAruRe raRe .. 90 ..
syAtprasAdo'nurAge'pi sUdaH syAdvyaYjane'pi ca .
gozWADyakze'pi govindo harze'pyAmodavanmadaH .. 91 ..
prADAnye rAjaliNge ca vfzANge kakudo'striyAm .
strI saMvijjYAnasaMBAzAkriyAkArAjinAmasu .. 92 ..
Darme rahasyupanizatsyAdftO vatsare Sarat .
padaM vyavasitatrARasTAnalakzmANGrivastuzu .. 93 ..
gozpadaM sevite mAne pratizWAkftyamAspadam .
trizvizwamaDurO svAdU mfdU cAtIkzRakomalO .. 94 ..
mUQAlpApawunirBAgyA mandAH syurdvO tu SAradO .
pratyagrApratiBO vidvatsupragalBO viSAradO .. 95 ..
vyAmo vawaSca nyagroDAvutseDaH kAya unnatiH .
paryAhAraSca mArgaSca vivaDO vIvaDO ca tO .. 96 ..
pariDiryajYiyataroH SAKAyAmupasUryake .
banDakaM vyasanaM cetaH pIqADizWAnamADayaH .. 97 ..
syuH samarTananIvAkaniyamASca samADayaH .
dozotpAde'nubanDaH syAtprakftasyAdivinaSvare .. 98 ..
muKyAnuyAyini SiSO prakftasyAnuvartane .
viDurvizRO candramasi paricCede bile'vaDiH .. 99 ..
viDirviDAne dEve'pi praRiDiH prArTane care .
buDavfdDO paRqite'pi skanDaH samudaye'pi ca .. 100 ..
deSe nadaviSeze'bDO sinDurnA sariti striyAm .
viDA viDO prakAre ca sADU ramye'pi ca trizu .. 101 ..
vaDUrjAyA snuzA strI ca suDA lepo'mftaM snuhI .
sanDA pratijYA maryAdA SradDAsampratyayaH spfhA .. 102 ..
maDu madye puzparase kzOdre'pyanDaM tamasyapi .
atastrizu samunnadDO paRqitammanyagarvitO .. 103 ..
brahmabanDuraDikzepe nirdeSe'TAvalambitaH .
avidUro'pyavazwabDaH prasidDO KyAtaBUzitO .. 104 ..
sUryavahnI citraBAnU BAnU raSmidivAkarO .
BUtAtmAnO DAtfdehO mUrKanIcO pfTagjanO .. 105 ..
grAvARO SElapAzARO patriRO SarapakziRO .
taruSElO SiKariRO SiKinO vahnibarhiRO .. 106 ..
pratiyatnAvuBO lipsopagrahAvaTa sAdinO .
dvO sAraTihayArohO vAjino'Svezu pakziRaH .. 107 ..
kule'pyaBijano janmaBUmyAmapyaTa hAyanAH .
varzArcirvrIhiBedASca candrAgnyarkA virocanAH .. 108 ..
kleSe'pi vfjino viSvakarmArkasuraSilpinoH .
AtmAyatno DftirbudDiH svaBAvo brahma varzma ca .. 109 ..
Sakro GAtukamatteBo varzukAbdo GanAGanaH .
aBimAno'rTAdidarpe jYAne praRayahiMsayoH .. 110 ..
Gano meGe mUrtiguRe trizu mUrte nirantare .
inaH sUrye praBO rAjA mfgANke kzatriye nfpe .. 111 ..
vARinyO nartakIdUtyO sravantyAmapi vAhinI .
hlAdinyO vajrataqitO vandAyAmapi kAminI .. 112 ..
tvagdehayorapi tanuH sUnADo jihvikApi ca .
kratuvistArayorastrI vitAnaM trizu tucCake .. 113 ..
mande'Ta ketanaM kftye ketAvupanimantraRe .
vedastattvaM tapo brahma brahmA vipraH prajApatiH .. 114 ..
utsAhane ca hiMsAyAM sUcane cApi ganDanam .
AtaYcanaM pratIvApajavanApyAyanArTakam .. 115 ..
vyaYjanaM lAYCanaM SmaSru nizWAnAvayavezvapi .
syAtkOlInaM lokavAde yudDe paSvahi pakziRAm .. 116 ..
syAdudyAnaM niHsaraRe vanaBede prayojane .
avakASe sTitO sTAnaM krIqAdAvapi devanam .. 117 ..
utTAnaM pOruze tantre sannivizwodgame'pi ca .
vyutTAnaM pratiroDe ca viroDAcaraRe'pi ca .. 118 ..
mAraRe mftasaMskAre gatO dravye'rTadApane .
nirvartanopakaraRAnuvrajyAsu ca sADanam .. 119 ..
niryAtanaM vEraSudDO dAne nyAsArpaRe'pi ca .
vyasanaM vipadi BraMSe doze kAmajakopaje .. 120 ..
pakzmAkzilomni kiYjalke tantvAdyamSe'pyaRIyasi .
tiTiBede kzaRe parva vartma netracCade'Dvani .. 121 ..
akAryaguhye kOpInaM mETunaM saNgatO rate .
praDAnaM paramAtmA DIH prajYAnaM budDicihnayoH .. 122 ..
prasUnaM puzpaPalayorniDanaM kulanASayoH .
krandane rodanAhvAne varzma dehapramARayoH .. 123 ..
gfhadehatviwpraBAvA DAmAnyaTa catuzpaTe .
sanniveSe ca saMsTAnaM lakzma cihnapraDAnayoH .. 124 ..
AcCAdane saMpiDAnamapavAraRamityuBe .
ArADanaM sADane syAdavAptO tozaRe'pi ca .. 125 ..
aDizWAnaM cakrapurapraBAvADyAsanezvapi .
ratnaM svajAtiSrezWe'pi vane salilakAnane .. 126 ..
talinaM virale stoke vAcyaliNgaM taTottare .
samAnAH satsamEkesyuH piSunO KalasUcakO .. 127 ..
hInanyUnAvUnagarhyO vegiSUrO tarasvinO .
aBipanno'parAdDo'BigrastavyApadgatAvapi .. 128 ..
kalApo BUzaRe barhe tURIre saMhatAvapi .
paricCade parIvApaH paryuptO salilasTitO .. 129 ..
goDuggozWapatI gopO haravizRU vfzAkapI .
bAzpamUzmASru kaSipu tvannamAcCAdanaM dvayam .. 130 ..
talpaM SayyAwwadArezu stambe'pi viwapo'striyAm .
prAptarUpasvarUpABirUpA buDamanojYayoH .. 131 ..
BedyaliNgA amI kUrmI vIRABedaSca kacCapI .
ravarRe puMsi rePaH syAtkutsite vAcyaliNgakaH .. 132 ..
kutapo mfgaromotTapawe cAhno'zwameM'Sake .
antarABavasatve'Sve ganDarvo divyagAyane .
kamburnA valaye SaNKe dvijihvO sarpasUcakO .. 133 ..
pUrvo'nyaliNgaH prAgAha pumbahutve'pi pUrvajAn .
kumBO GaweBamUrDAMSO qimBO tu SiSubAliSO .. 134 ..
stamBO sTURAjaqIBAvO SamBU brahmatrilocanO .
kukziBrURArBakA garBA visramBaH praRaye'pi ca .. 135 ..
syAdBeryAM dunduBiH puMsi syAdakze dunduBiH striyAm .
syAnmahArajate klIbaM kusumBaM karake pumAn .. 136 ..
kzatriye'pi ca nABirnA suraBirgavi ca striyAm .
saBA saMsadi saBye ca trizvaDyakze'pi vallaBaH .. 137 ..
kiraRapragrahO raSmI kapiBekO plavaNgamO .
icCAmanoBavO kAmO SaktyudyogO parAkramO .. 138 ..
DarmAH puRyayamanyAyasvaBAvAcArasomapAH .
upAyapUrva AramBa upaDA cApyupakramaH .. 139 ..
vaRikpaTaH puraM vedo nigamo nAgaro vaRik .
nEgamO dvO bale rAmo nIlacArusite trizu .. 140 ..
SabdAdipUrvo vfnde'pi grAmaH krAntO ca vikramaH .
stomaH stotre'Dvare vfnde jihmAstu kuwile'lase .. 141 ..
uzRo'pi GarmacezwAlaNkAre BrAntO ca viBramaH .
gulmArukstambasenASca jAmiH svasfkulastriyoH .. 142 ..
kzitikzAntyoH kzamAyukte kzamaM Sakte hite trizu .
trizu SyAmO haritkfzRO SyAmA syAcCArivA niSA .. 143 ..
lalAmaM pucCapuRqrASvaBUzAprADAnyaketuzu .
sUkzmamaDyAtmamapyAdye praDAne praTamastrizu .. 144 ..
vAmO valgupratIpO dvAvaDamO nyUnakutsitO .
jIrRaM ca pariBuktaM ca yAtayAmamidaM dvayam .. 145 ..
turaNgagaruqO tArkzyO nilayApacayO kzayO .
SvaSuryO devaraSyAlO BrAtfvyO BrAtfjadvizO .. 146 ..
parjanyO rasadabdendrO syAdaryaH svAmivESyayoH .
tizyaH puzye kaliyuge paryAyo'vasare krame .. 147 ..
pratyayo'DInaSapaTajYAnaviSvAsahetuzu .
ranDre Sabde'TAnuSayo dIrGadvezAnutApayoH .. 148 ..
sTUloccayastvasAkalye nAgAnAM maDyame gate .
samayAH SapaTAcArakAlasidDAntasaMvidaH .. 149 ..
vyasanAnyaSuBaM dEvaM vipadityanayAstrayaH .
atyayo'tikrame kfcCredoze daRqe'pyaTApadi .. 150 ..
yudDAyatyoH saMparAyaH pUjyastu SvaSure'pi ca .
pascAdavasTAyi balaM samavAyaSca sannayO .. 151 ..
saNGAte sanniveSe ca saMstyAyaH praRayAstvamI .
visramBayAYcApremARo viroDe'pi samucCrayaH .. 152 ..
vizayo yasya yo jYAtastatra SabdAdikezvapi .
niryAse'pi kazAyo'strI saBAyAM ca pratiSrayaH .. 153 ..
prAyo BUmnyantagamane manyurdEnye kratO yuDi .
rahasyopasTayorguhyaM satyaM SapaTataTyayoH .. 154 ..
vIryaM bale praBAve ca dravyaM Bavye guRASraye .
DizRyaM sTAne gfhe Be'gnO BAgyaM karmaSuBASuBam .. 155 ..
kaSeruhemnorgANgeyaM viSalyA dantikApi ca .
vfzAkapAyI SrIgOryoraBiKyA nAmaSoBayoH .. 156 ..
AramBo nizkftiH SikzA pUjanaM saMpraDAraRam .
upAyaH karma cezwA ca cikitsA ca navakriyAH .. 157 ..
CAyA sUryapriyA kAntiH pratibimbamanAtapaH .
kakzyA prakozWe harmyAdeH kAYcyAM maDyeBabanDane .. 158 ..
kftyA kriyAdevatayostrizu Bedye DanAdiBiH .
janyaM syAjjanavAde'pi jaGanyo'ntye'Dame'pi ca .. 159 ..
gfhyADInO ca vaktavyO kalyO sajjanirAmayO .
AtmavAnanapeto'rTAdarTyO puRyaM tu cArvapi .. 160 ..
rUpyaM praSastarUpe'pi vadAnyo valguvAgapi .
nyAyye'pi maDyaM sOmyaM tu sundare somadEvate .. 161 ..
nivahAvasarO vArO saMstarO prastarADvarO .
gurU gIrpatipitrAdyO dvAparO yugasaMSayO .. 162 ..
prakArO BedasAdfSye AkArAviNgitAkftI .
kiMSArU sasyaSUkezu marU DanvaDarADarO .. 163 ..
adrayo drumaSElArkAH strIstanAbdO payoDarO .
DvAntAridAnavA vftrA balihastAMSavaH karAH .. 164 ..
pradarA BaNganArIrukbARA asrAH kacA api .
ajAtaSfNgo gOH kAle'pyaSmaSrurnA ca tUvarO .. 165 ..
svarRe'pi rAH parikaraH paryaNkaparivArayoH .
muktASudDO ca tAraH syAcCAro vAyO sa tu trizu .. 166 ..
karbure'Ta pratijYAjisaMvidApatsu saNgaraH .
vedaBede guptavAde mantro mitro ravAvapi .. 167 ..
maKezu yUpaKaRqe'pi svarurguhye'pyavaskaraH .
AqambarastUryarave gajendrARAM ca garjite .. 168 ..
aBihAro'Biyoge ca cOrye sannahane'pi ca .
syAjjaNgame parIvAraH Kaqgakoze paricCade .. 169 ..
vizwaro viwapI darBamuzwiH pIWAdyamAsanam .
dvAri dvAH sTe pratIhAraH pratIhAryapyanantare .. 170 ..
vipule nakule vizRO baBrurnA piNgale trizu .
sAro bale sTirAMSe ca nyAyye klIbaM vare trizu .. 171 ..
durodaro dyUtakAre paRe dyUte durodaram .
mahAraRye durgapaTe kAntAraM punnapuMsakam .. 172 ..
matsaro'nyaSuBadveze tadvatkfpaRayostrizu .
devAdvfte varaH SrezWe trizu klIbaM manAkpriye .. 173 ..
vaMSANkure karIro'strI taruBede Gawe ca nA .
nA camUjaGane hastasUtre pratisaro'striyAm .. 174 ..
yamAnilendracandrArkavizRusiMhAMSuvAjizu .
SukAhikapiBekezu harirnA kapile trizu .. 175 ..
SarkarA karparAMSe'pi yAtrA syAdyApane gatO .
irA BUvAksurApsusyAttandrA nidrApramIlayoH .. 176 ..
DAtrI syAdupamAtApi kzitirapyAmalakyapi .
kzudrA vyaNgA nawI veSyA saraGA kaRwakArikA .. 177 ..
trizu krUre'Dame'lpe'pi kzudraM mAtrA paricCade .
alpe ca parimARe sA mAtraM kArtsnye'vaDAraRe .. 178 ..
AleKyAScaryayoScitraM kalatraM SroRiBAryayoH .
yogyaBAjanayoH pAtraM patraM vAhanapakzayoH .. 179 ..
nideSagranTayoH SAstraM SastramAyuDalohayoH .
syAjjawAMSukayornetraM kzetraM patnISarIrayoH .. 180 ..
muKAgre kroqahalayoH potraM gotraM tu nAmni ca .
satramAcCAdane yajYe sadAdAne vane'pi ca .. 181 ..
ajiraM vizaye kAye'pyambaraM vyomni vAsasi .
cakraM rAzwre'pyakzaraM tu mokze'pi kzIramapsu ca .. 182 ..
svarRe'pi BUricandrO dvO dvAramAtre'pi gopuram .
guhAdamBO gahvare dve raho'ntikamupahvare .. 183 ..
puro'DikamuparyagrARyagAre nagare puram .
mandiraM cATa rAzwro'strI vizaye syAdupadrave .. 184 ..
daro'striyAM Baye SvaBre vajro'strI hIrake pavO .
tantraM praDAne sidDAnte sUtravAye paricCade .. 185 ..
OSIraScAmare daRqe'pyOSIraM SayanAsane .
puzkaraM karihastAgre vAdyaBARqamuKe jale .. 186 ..
vyomni KaqgaPale padme tIrTOzaDiviSezayoH .
antaramavakASAvaDipariDAnAntarDiBedatAdarTye .. 187 ..
CidrAtmIyavinAbahiravasaramaDye'ntarAtmani ca .
muste'pi piWaraM rAjakaSeruRyapi nAgaram .. 188 ..
SArvaraM tvanDatamase GAtuke BedyaliNgakam .
gOro'ruRe site pIte vraRakAryapyaruzkaraH .. 189 ..
jaWaraH kaWine'pi syAdaDastAdapi cADaraH .
anAkule'pi cEkAgro vyagro vyAsakta Akule .. 190 ..
uparyudIcyaSrezWezvapyuttaraH syAdanuttaraH .
ezAM viparyaye SrezWe dUrAnAtmottamAH parAH .. 191 ..
svAdupriyO ca maDurO krUrO kaWinanirdayO .
udAro dAtfmahatoritarastvanyanIcayoH .. 192 ..
mandasvacCandayoH svEraH SuBramuddIptaSuklayoH .
cUqA kirIwaM keSASca saMyatA mOlayastrayaH .. 193 ..
drumapraBedamAtaNgakARqapuzpARi pIlavaH .
kftAntAnehasoH kAlaScaturTe'pi yuge kaliH .. 194 ..
syAtkuraNge'pi kamalaH prAvAre'pi ca kambalaH .
karopahArayoH puMsi baliH prARyaNgaje striyAm .. 195 ..
sTOlyasAmarTyasEnyezu balaM nA kAkasIriRoH .
vAtUlaH puMsi vAtyAyAmapi vAtAsahe trizu .. 196 ..
BedyaliNgaH SaWe vyAlaH puMsi SvApadasarpayoH .
malo'strI pApaviwkiwwAnyastrI SUlaM rugAyuDam .. 197 ..
SaNkAvapi dvayoH kIlaH pAlistryaSryaNkapaNktizu .
kalA Silpe kAlaBedepyAlI saKyAvalI api .. 198 ..
abDyambuvikftO velA kAlamaryAdayorapi .
bahulAH kfttikA gAvo bahulo'gnO SitO trizu .. 199 ..
lIlA vilAsakriyayorupalA SarkarApi ca .
SoRite'mBasi kIlAlaM mUlamAdye SiPABayoH .. 200 ..
jAlaM samUha AnAyagavAkzakzArakezvapi .
SIlaM svaBAve sadvftte sasye hetukfte Palam .. 201 ..
CadirnetrarujoH klIbaM samUhe pawalaM na nA .
aDassvarUpayorastrI talaM syAccAmize palam .. 202 ..
OrvAnale'pi pAtAlaM celaM vastre'Dame trizu .
kukUlaM SaNkuBiH kIrRe SvaBre nA tu tuzAnale .. 203 ..
nirRIte kevalamiti triliNgaM tvekakftsnayoH .
paryAptikzemapuRyezu kuSalaM Sikzite trizu .. 204 ..
pravAlamaNkure'pyastrI trizu sTUlaM jaqe'pi ca .
karAlo danture tuNge cArO dakze ca peSalaH .. 205 ..
mUrKe'rBake'pi bAlaH syAllolaScalasatfzRayoH .
kulaM gfhe'pi tAlANke kubere cEkakuRqalaH .
strIBAvAvajYayorhelA heliH sUrye raRe hiliH .
hAlaH syAnnfpatO madye SakalacCadayordalam .
tUliScitropakaraRaSalAkAtUlaSayyayoH .
tumulaM vyAkule Sabde SazkulI karRapAlyapi .
davadAvO vanAraRyavahnI janmaharO BavO .. 206 ..
mantrI sahAyaH sacivO patiSAKinarA DavAH .
avayaH SElamezArkA AjYAhvAnADvarA havAH .. 207 ..
BAvaH sattAsvaBAvABiprAyacezwAtmajanmasu .
syAdutpAde Pale puzpe prasavo garBamocane .. 208 ..
aviSvAse'pahnave'pi nikftAvapi nihnavaH .
utsekAmarzayoricCAprasare maha utsavaH .. 209 ..
anuBAvaH praBAve ca satAM ca matiniScaye .
syAjjanmahetuH praBavaH sTAnaM cAdyopalabDaye .. 210 ..
SUdrAyAM vipratanaye Sastre pAraSavo mataH .
Druvo BaBede klIbe tu niScite SASvate trizu .. 211 ..
svo jYAtAvAtmani svaM trizvAtmIye svo'striyAM Dane .
strIkawIvastrabanDe'pi nIvI paripaRe'pi ca .. 212 ..
SivA gOrIPeravayordvandvaM kalahayugmayoH .
dravyAsu vyavasAye'pi sattvamastrI tu jantuzu .. 213 ..
klIbaM napuMsakaM zaRqe vAcyaliNgamavikrame .
dvO viSO vESyamanujO dvO carABimarO spaSO .. 214 ..
dvO rASI puYjamezAdyO dvO vaMSO kulamaskarO .
rahaH prakASO vIkASO nirveSo BftiBogayoH .. 215 ..
kftAnte puMsi kInASaH kzudrakarzakayostrizu .
pade lakzye nimitte'padeSaH syAtkuSamapsu ca .. 216 ..
daSAvasTAnekaviDApyASA tfzRApi cAyatA .
vaSA strI kariRI ca syAtdfgjYAne jYAtari trizu .. 217 ..
syAtkarkaSaH sAhasikaH kaWorAmasfRAvapi .
prakASo'tiprasidDe'pi SiSAvajYe ca bAliSaH .. 218 ..
koSo'strI kuqmale KaqgapiDAne'rTOGadivyayoH .
nASaH kzaye tiroDAne jIviteSaH priye yame .
nfSaMsaKaqgO nistriMSAvaMSuH sUryeMSavaH karAH .
ASvAKyA SAliSIGrArTe pASo banDanaSastrayoH .
suramatsyAvanimizO puruzAvAtmamAnavO .. 219 ..
kAkamatsyAtKagO DvANkzO kakzO ca tfRavIruDO .
aBIzuH pragrahe raSmO prEzaH prezaRamardane .. 220 ..
pakzaH sahAye'pyuzRIzaH SirovezwakirIwayoH .
Sukrale mUzike SrezWe sukfte vfzaBe vfzaH .. 221 ..
kozo'strI kuqmale KaqgapiDAne'rTOGadivyayoH .
dyUte'kze SAriPalake'pyAkarzo'TAkzamindriye .. 222 ..
nA dyUtANge karzacakre vyavahAre kalidrume .
karzUrvArttA karIzAgniH karzUH kulyABiDAyinI .. 223 ..
pumBAve tatkriyAyAM ca pOruzaM vizamapsu ca .
upAdAne'pyAmizaM syAdaparADe'pi kilbizam .. 224 ..
syAdvfzwO lokaDAtvaMSe vatsare varzamastriyAm .
prekzA nftyekzaRaM prajYA BikzA sevArTanA BftiH .. 225 ..
tviw SoBApi trizu pare nyakzaM kArtsnyanikfzwayoH .
pratyakze'Dikfte'Dyakzo rUkzastvapremRyacikkaRe .
vyAjasaMKyASaravyezu lakzaM GozO ravavrajO .
kapiSIrzaM BittiSfNge'nutarzaScazakaH surA .
dozo vAtAdike dozA rAtrO dakzo'pi kukkuwe .
SuRqAgraBAge gaRqUzo dvayoSca muKapUraRe .. 226 ..
raviSvetacCadO haMsO sUryavahnI viBAvasU .
vatsO tarRakavarzO dvO sAraNgASca divOkasaH .. 227 ..
SfNgArAdO vize vIrye guRe rAge drave rasaH .
puMsyuttaMsAvataMsO dvO karRapUre'pi SeKare .. 228 ..
devaBede'nale raSmO vasU ratne Dane vasu .
vizRO ca veDAH strI tvASIrhitASaMsAhidaMzwrayoH .. 229 ..
lAlase prArTanOtsukye hiMsA cOryAdikarma ca .
prasUraSvApi BUdyAvO rodasyO rodasI ca te .. 230 ..
jvAlABAsO na puMsyarcirjyotirBadyotadfzwizu .
pApAparADayorAgaH KagabAlyAdinorvayaH .. 231 ..
tejaH purIzayorvarco mahastUtsavatejasoH .
rajo guRe ca strIpuzpe rAhO DvAnte guRe tamaH .. 232 ..
CandaH padye'BilAze ca tapaH kfcCrAdikarma ca .
saho balaM sahA mArgo naBaH KaM SrAvaRo naBAH .. 233 ..
okaH sadmASrayaScOkAH payaH kzIraM payombu ca .
ojo dIptO bale srota indriye nimnagAraye .. 234 ..
tejaH praBAve dIptO ca bale Sukre'pyatastrizu .
vidvAnvidaMSca bIBatso hiMsro'pyatiSayetvamI .. 235 ..
vfdDapraSaMsayorjyAyAnkanIyAMstu yuvAlpayoH .
varIyAMstUruvarayoH sADIyAnsADubAQayoH .. 236 ..
dale'pi barhaM nirbanDoparAgArkAdayo grahAH .
dvAryApIqe kvATarase niryUho nAgadantake .. 237 ..
tulAsUtre'SvAdiraSmO pragrAhaH pragraho'pi ca .
patnIparijanAdAnamUlaSApAH parigrahAH .. 238 ..
dArezu ca gfhAH SroRyAmapyAroho varastriyAH .
vyUho vfnde'pyahirvftre'pyagnIndvarkAstamopahAH .. 239 ..
paricCade nfpArhe'rTe paribarho'vyayAH pare .
ANIzadarTe'BivyAptO sImArTe DAtuyogaje .. 240 ..
A pragfhyassmftO vAkye'pyAstu syAtkopapIqayoH .
pApakutsezadarTe ku DiNnirBatsananindayoH .. 241 ..
cAnvAcayasamAhAretaretarasamuccaye .
svastyASIH kzemapuRyAdO prakarze laNGane'pyati .. 242 ..
svitpraSne ca vitarke ca tu syAdBede'vaDAraRe .
sakftsahEkavAre cApyArAddUrasamIpayoH .. 243 ..
pratIcyAM carame paScAdutApyarTavikalpayoH .
punassahArTayoH SaSvatsAkzAtpratyakzatulyayoH .. 244 ..
KedAnukampAsantozavismayAmantraRe bata .
hanta harze'nukampAyAM vAkyAramBavizAdayoH .. 245 ..
prati pratiniDO vIpsAlakzaRAdO prayogataH .
iti hetuprakaraRaprakarzAdisamAptizu .. 246 ..
prAcyAM purastAtpraTame purArTe'grata ityapi .
yAvattAvacca sAkalye'vaDO mAne'vaDAraRe .. 247 ..
maNgalAnantarAramBapraSnakArtsnyezvaTo aTa .
vfTA nirarTakAviDyornAnAnekoBayArTayoH .. 248 ..
nu pfcCAyAM vikalpe ca paScAtsAdfSyayoranu .
praSnAvaDAraRAnujYAnunayAmantraRe nanu .. 249 ..
garhAsamuccayapraSnaSaNkAsamBAvanAsvapi .
upamAyAM vikalpe vA sAmi tvarDe jugupsite .. 250 ..
amA saha samIpe ca kaM vAriRi ca mUrDani .
ivetTamarTayorevaM nUnaM tarke'rTaniScaye .. 251 ..
tUzRImarTe suKe jozaM kiM pfcCAyAM jugupsane .
nAma prAkASyasamBAvyakroDopagamakutsane .. 252 ..
alaM BUzaRaparyAptiSaktivAraRavAcakam .
huM vitarke paripraSne samayAntikamaDyayoH .. 253 ..
punarapraTame Bede nirniScayanizeDayoH .
syAtprabanDe cirAtIte nikawAgAmike purA .. 254 ..
UraryUrI corarI ca vistAre'NgIkftO trayam .
svarge pare ca loke svarvArtAsamBAvyayoH kila .. 255 ..
nizeDavAkyAlaNkArajijYAsAnunaye Kalu .
samIpoBayataSSIGrasAkalyABimuKe'BitaH .. 256 ..
nAmaprAkASyayoH prAdurmiTo'nyonyaM rahasyapi .
tiro'ntarDO tiryagarTe hA vizAdaSugartizu .. 257 ..
ahahetyadBute Kede hi hetAvavaDAraRe .
;c{iti nAnArTavargaH}

avyayavargaH .
aTAvyayavargaH .. 258 ..
cirAya cirarAtrAya cirasyAdyAScirArTakAH .
muhuH punaH punaH SaSvadaBIkzRamasakftsamAH .. 1 ..
drAgJawityaYjasAhnAya drANmaNkzu sapadi drute .
balavatsuzWu kimuta svatyatIva ca nirBare .. 2 ..
pfTagvinAntareRarte hiruNnAnA ca varjane .
yattadyatastato hetAvasAkalye tu ciccana .. 3 ..
kadAcijjAtu sArDaM tu sAkaM satrA samaM saha .
AnukUlyArTakaM prADvaM vyarTake tu vfTA muDA .. 4 ..
Aho utAho kimuta vikalpe kiM kimUta ca .
tu hi ca sma ha vE pAdapUraRe pUjane svati .. 5 ..
divAhnItyaTa dozA ca naktaM ca rajanAvapi .
tiryagarTe sAci tiro'pyaTa samboDanArTakAH .. 6 ..
syuH pyAwpAqaNga he hE BoH samayA nikazA hiruk .
atarkite tu sahasA syAtpuraH purato'grataH .. 7 ..
svAhA hA devahavirdAne SrOzawvOzawvazawsvaDA .
kiYcidIzanmanAgalpe pretyAmutra BavAntare .. 8 ..
va vA yaTA taTevEvaM sAmye'ho hI ca vismaye .
mOne tu tUzRIM tUzRIkAM sadyaH sapadi tatkzaRe .. 9 ..
dizwyA samupajozaM cetyAnande'TAntare'ntarA .
antareRa ca maDye syuH prasahya tu haWArTakam .. 10 ..
yukte dve sAMprataM sTAne'BIkzRaM SaSvadanArate .
aBAve nahya no nApi mAsma mAlaM ca vAraRe .. 11 ..
pakzAntare cedyadi ca tattve tvadDAYjasA dvayam .
prAkASye prAdurAviH syAdomevaM paramaM mate .. 12 ..
samantatastu paritaH sarvato vizvagityapi .
akAmAnumatO kAmamasUyopagame'stu ca .. 13 ..
nanu ca syAdviroDoktO kaScitkAmapravedane .
nizzamaM duzzamaM garhye yaTAsvaM tu yaTAyaTam .. 14 ..
mfzA miTyA ca vitaTe yaTArTaM tu yaTAtaTam .
syurevaM tu punarvE vetyavaDAraRavAcakAH .. 15 ..
prAgatItArTakaM nUnamavaSyaM niScaye dvayam .
saMvadvarze'vare tvarvAgAmevaM svayamAtmanA .. 16 ..
alpe nIcErmahatyuccEH prAyo BUmnyadrute SanEH .
sanA nitye bahirbAhye smAtIte'stamadarSane .. 17 ..
asti satve ruzoktAvu UM praSne'nunaye tvayi .
huM tarke syAduzA rAtreravasAne namo natO .. 18 ..
punararTe'Nga nindAyAM duzWu suzWu praSaMsane .
sAyaM sAye prage prAtaH praBAte nikazAntike .. 19 ..
parutparAryEzamo'bde pUrve pUrvatare yati .
adyAtrAhnyaTa pUrve'hnItyAdO pUrvottarAparAt .. 20 ..
taTADarAnyAnyataretarAtpUrvedyurAdayaH .
uBayadyuScoBayedyuH paretvahni paredyavi .. 21 ..
hyo gate'nAgate'hni SvaH paraSvastu pare'hani .
tadA tadAnIM yugapadekadA sarvadA sadA .. 22 ..
etarhi saMpratIdAnImaDunA sAmprataM taTA .
digdeSakAle pUrvAdO prAgudakpratyagAdayaH .. 23 ..

